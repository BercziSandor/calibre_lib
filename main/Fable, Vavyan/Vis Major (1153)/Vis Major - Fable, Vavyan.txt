VAVYAN FABLE (MOLNÁR ÉVA): VIS MAJOR

  Beléptem az irodába.
  Ügyet sem vetettek rám. Egymás szavába vágva ordítoztak.
  Néztem õket. Egy sereg zsaru civilben, tajtékos szájjal. Nem volt nehéz
kiválasztani közülük a fõnököt, hiszen õ habzott a leglátványosabban.
  Belépõm pillanatában olajzöld vászonzubbonyt, kurta szoknyát, százszínû
harisnyát és neonfûzõs, magas szárú sportcipõt viseltem. A velem szemközt lógó
bekeretezett oklevél üvegében ellenõriztem az arcomat. Lapockáig érõ fényes
hajamat selyemsál fogta hátra, kék szemem hidegen sütött. Apró orrom lágyan
ívelt, ajkaim duzzadoztak. Kozmetikusom, a dermesztõen szigorú Rick mondta:
lágyan nõies vonásaimból akár még finom, nõies arc is sikeredhetett volna, ha
szemem kékje nem olyan tündöklõen hideg, akár egy januári reggel.
  Álltam, állongtam, olykor kinyitottam a számat, azzal a szándékkal, hogy
belekezdjek mondókámba.
  De nem kezdhettem. Életemben nem láttam ilyen elfoglalt zsarukat. Légcserére
sem vesztegették idejüket; üvöltve locsogtak, akár egy konténernyi vénasszony.
  - Kyra Emett vagyok - mondtam. A bekeretezett díszoklevélnek. Vagy a falnak.
  Rám se bagóztak.
  - Megmondtam neki, hogy egy lépést se tegyen! Megmondtam vagy nem
megmondtam?! A leghatározottabban! - tombolt a fõnökszerû zsaru.
  A mélynövésû, tömör férfi nem a bébiboltból szerezte be öltözékét, ezért hát
minden darab bugyogott és hullámzott rajta. Vékony nyakán nagyszabású,
szögletes fej himbálódzott, homloka meg sem állt a koponyatetõig, kõszürke,
apró szeme elsüllyedt kráteres bõrû arcában; orra kicsiny volt, az a modell,
amely esõzéskor holtbiztosan beázik; keskeny szája fakó, már-már színtelen.
  Mindent összevetve a megtévesztésig hasonlított E.T.-re.
  Felettesei jó hírét költötték. Ennek a felét is nehéz volt elhinni, így elsõ
rálátásra.
  Mert remekül ráláttam. Nem csupán azért, mert az íróasztal sarkán ült, lábát
lógázva. Úgy néztem, E.T. állva is éppen akkora, mint ülve. A kicsinység nem
baj, ha emberünk nem szívja mellre. Ám ha igen?! Akkor Waterloo.
  Fura, a legtöbb zsaru - ki lágyabban, ki lesújtó hangon - ezt hajtogatta: vis
maior.
  Elõvettem - nem csekély - latinos mûveltségemet, s menten rádöbbentem, valami
drámai közbejövéstõl olyan izgatottak, akár egy sereg, a költésben
megháborgatott tyúkocska.
  - Kyra Emett vagyok - közöltem újra.
  Ezektõl akár pucérra is vetkõzhettem volna, lábszárcsonttal a fogaim között.
  Egy gigászi, fekete fickó, vastagon izzadva, enyhén meghatottan kijelentette:
  - Vis Maior azért lökött, mert válik tõle a felesége.
  - Fordítva! - ordította E.T. - Vis Maior lökött, azért válik a felesége!
  - Nem kellett volna odaküldeni - szögezte le a gigantikus fekete ipse. - Már
akkor sejtettem, hogy baj lesz, amikor benyitott a "Potencia-növelõ terápia
férfiaknak" feliratú ajtón. Az asszisztensnõ elébe szökkent, és rákiáltott:
várjon a sorára. Vis Maior azt felelte: azonnal be kell jutnia a dokihoz.
Menten kitört a balhé. Egy csomó pasas ugrott fel, és egymást túllicitálva
bizonygatták, hogy nekik sokkalta sürgõsebb. Vis Maior, persze, bement. Egy
akkora fickó?
  Nemigen értettem a problémát. De azért feszülten figyeltem.
  Magas, hihetetlenül vékony, cserebogár-szõke ipse következett szólásra. A
leghangosabban ordító jogán.
  - Feleslegesen vitatkoztok. Lezajlott. Vis Maior rögtön itt lesz. És nincs
semmi baj.
  E.T.-t csaknem levetette a düh az íróasztal szélérõl.
  - Hogy a pokolba ne volna baj?! Amikor az volt a parancs, hogy meg kell
várnia az erõsítést?! Ezért megint az én seggemet fogják szétrúgni! Pedig az a
fertályom máris úgy fest, mint egy használt kifestõkönyv! Könnyen vagytok
nagyvonalúak az én bõrömre! Mire Vis Maior visszajön, olyan büntetést eszelek
ki, hogy a fal adja a másikat! Ezt piszkosul megkeserüli! Két marék könnyet fog
hullatni!
  Néztem E.T.-t, nem akartam elhinni, hogy sem õ, sem a többiek nem láttak
engem. Holott keleties bájamról már annyian és oly érzékletesen szóltak.
  Hiú felháborodásomban persze nem állt le az agymûködésem. Briliáns logikával
kikövetkeztettem: Vis Maior személynév. Annak az illetõnek a csúfneve, akinél
mindig közbejön valami sajnálatos esemény, és végül hülyét csinál magából. A
potencia-növelõ rendelésen, például.
  De miért kellett volna megvárnia a csapatot? Az egész bagázs
potencia-problémás?!
  Ekkor egy járgány fékezett az épület elõtt, éktelen, dobhártyaszaggató
visítással.
  Több arc felderült.
  - Megjött - mondták.
  Esküszöm, áhítat bujkált a hangjukban. E.T. is felfigyelt erre. Feltûnõen
zöld lett az arca.
  Nem kellett sokáig várnom. Döngõ léptek hallatszottak.
  Végre! Feltárult az ajtó!
  Az irodába lépett egy nagy flinta; 9 milliméteres Sterlingnek néztem. Mögötte
egy még nagyobb pasas iparkodott befelé. Jött, mint a szél. Mint egy
torpedónaszád.
  Kilelt a hideg.
  Nem a legalkalmasabb pillanat volt, de mert hirtelen csend lett, azt mondtam:
  - Kyra Emett vagyok.
  Nem tudtam érdekelni õket.
  Vis Maior - ki más lehetett? - levágta a fegyvert az asztalra. Komoran
lehajolt E.T.-hez.
  Ez persze bántotta E.T.-t. A lehajolás.
  Ordítani kezdett.
  - Már megint te! Miért mindig te? A többiek miért fogadják el a parancsaimat?
Ezért megfizetsz!
  Vis Maior nem ordított, csak felemelte a hangját.
  - Mit izgulsz?! Hiszen minden el van simítva.
  Néztem a fickót, és elismertem, ez bármit el tudna simítani, az egyenetlenül
felkent aszfalttól a Sziklás Hegységig. Nagyszabású példány volt.
  Elsõ látásra nem kedveltem. De mit cifrázzam?! Feneketlen megvetést
ébresztett bennem.
  E.T. visszakúszott az asztal szélére. Lábait csupán azért lógázgatta, mert
egyik sem ért le a padlóig. Láthatóan rettenetesen gyötörte elméjét valami
frappáns visszavágás megfogalmazásán.
  Beleuntam a szituációba.
  Cigarettát löktem a szám sarkába.
  Benyúltam a zubbonyom alá, és stukkert rántottam. Elvégre bájam, kecsem nem
hatott rájuk.
  Mennyei volt.
  A stukker láttán egy emberként hasra vágták magukat az asztalok, székek
mögött; akinek nem jutott fedezék, az a natúr padlón hasalt végig.
  E.T. is.
  Vis Maior nem mozdult. A kezemet nézte.
  - Nnna - mondtam. - Kyra Emett vagyok.
  - Örvendünk - felelte a szikla. Tekintete az arcomra svenkelt. Õ is elõhúzott
egy cigit.
  Rágyújtottam a stukkerrel, neki is adtam tüzet.
  A pasasok felsóhajtottak a padlón. Némelyik úgy tett, mintha csak azért ment
volna le, hogy elvégezzen néhány fekvõtámaszt.
  E.T. kikukkantott az asztal mögül. Arca zöldje szépen elmélyült.
  Ekkor már tudtam, hogy az egész csoportban Vis Maior a legveszélyesebb.
  Benyúltam zubbonyom alá. Ezúttal igazi stukkert szedtem elõ a hónaljtokból.
  A többiekkel nem is törõdtem.
  Egyenesen a sziklára fogtam a fegyvert.
  - A falhoz! Háttal.
  - A falnak háttal, vagy neked háttal? - kérdezte.
  Fenemód idegesített a precízkedése.
  - Hogy' szereted?
  Vállat vont. Lassan felemelte a kezét, mintha tarkójára akarná tenni. Ám
látszott rajta, hogy csak úgy tesz.
  Fürgébb voltam nála. S ez olyasmi, amire méltán büszke lehetek.
  Mielõtt még rárepülhetett volna, elrúgtam elõle a Sterlinget. Röptében
elkaptam.
  Immáron két fegyver volt nálam.
  Ezen a fickó õszintén meglepõdött.
  Ez volt a célom. Mert bizony a szikla úgy festett, mint aki tisztában van
azzal, hogy õ a legjobb bozótharcos.
  Ideje volt, hogy beszéljek. Feszülten figyeltek rám. Valamennyien.
  - Nna - kezdtem -, mint már annyiszor említettem volt: Kyra Emett vagyok.
  - Kyra Emett? - nyögte E.T.
  Kimászott az asztal mögül. Napsugaras mosollyal indult felém.
  - Miért nem ezzel kezdte? Már nagyon vártam. Isten hozta.
  A Sterlinget a cipõje orrára irányítván egy pillanatra beléfojtottam a szót.
  - Fiúk - mondottam -, holnaptól órákat fogok adni nektek.
  Vis Maior kicsápolta a kezembõl a flintát. Szerfelett bõsznek látszott.
  - Ki ez az ámokfutó liba? - érdeklõdött. E.T.-tõl várt választ.
  Ekkor a fõnök arca megenyhült, zöld színe elfoszlott. Lágy, gonosz mosoly
ködlött fel a száján.
  - Õ Kyra Emett. Az új kollégánk. A társad, Vis Maior. Mostantól a te társad.
Kifejezetten.
  - És én? - nyafogott a fekete zsaru. A Blick nevû.
  - Te kapsz mást.
  - Nem lehet - ellenkezett Blick. - Kitolnál Vis Maiorral? Mit szólna a
felesége?
  - Rémes, mennyire nem érdekel - vigyorgott E.T.
  - A feleségem oké - legyintett a szikla. - Ez a csaj viszont nem oké.
  - Én a legteljesebben oké vagyok - feleltem. - Ám úgy hallom, te jársz
potencia-növelõ kezelésre.
  Vis Maior végigbámult rajtam. Szája szegletét megvetõ mosoly görbítette
felfelé.
  - Oké. Három feltétellel hajlandó vagyok vele dolgozni.
  E.T. elképedt. Nem jött ki hang a torkán. Felvonta a szemöldökét, mintegy
kérdõn.
  A szikla elõvette a jobb kezét. Felmutatta a kisujját.
  - Elsõ feltétel: szájkosár.
  Bezsebelte társai vigyorát, és rátért a gyûrûsujjára.
  - Második: kényszerzubbony.
  A középsõ ujja következett. Gyönyörködtem a fiúkban. Hiába, a
férfiszolidaritás! Vajpuhára lágyította õket; agyilag.
  - Harmadik: csak fegyvertelenül.
  Vállat vontam.
  - Mondod te még, hogy Kyra Eleison!
  Görögös mûveltségük hibádzott. E.T. rám meredt.
  - Nem Kyra Emett a neve?
  - Kyrie Eleison azt jelenti: uram, irgalmazz!
  - Ja - bólintott a fõnök.
  Ezzel karon fogott, és besétáltunk az irodájába.
  Leültetett, kávéval kínált. Gyönyörû titkárnõt tartott.
  A birodalmi megalomániával berendezett szoba egyik polca rogyadozott a
videokazetták alatt.
  - Majd apránként megtekintheti valamennyit. A csoportom akcióiról készült
híradófelvételek. Saját felvételeim.
  Ujjait összefûzte az asztalon. Úgy nézett rám, mint egy tálnyi õszibarackra.
  - Az én kis csoportom különösen veszélyes körzetben tevékenykedik. Ez a
rendkívül komoly munka nem csekély felkészültséget, fegyelmet kíván. Ennek
ellenpéldáját láthattuk ma Vis Maiortól. Róla tudni kell, hogy a
terrorelhárítóknál szolgált, õrnagyi rangig vitte. A major úr egyszer felrúgta
a fegyelmet, lett is nagy kalamajka. Akkor ragadt rá a csúfneve. Lefokozták,
kirúgták. Hozzánk került. Mostanában még nehezebb vele, mivel magánéleti
problémái vannak. Vis Maior az imént csípett el egy rakás suhancot, akik merõ
szórakozásból csavargókat, utcalányokat késelgettek. Vis Maior nem várta meg az
erõsítést, egyedül kezdett akcióba. A pszichiáter rendelõjébõl hatolt be a
lakásba, ahol a bûnözõk bujkáltak. Szép, tiszta munkát végzett, épségben
elkapta a fickókat. Õ megússza a parancsmegtagadást, engem viszont megint
letosznak, hogy miért nem bírok az embereimmel. Ha bármi gondja van, forduljon
hozzám. Ha szívesen kávézna jó társaságban, ha esténként unatkozik, sõt, ha
éjszaka egyedül érzi magát, akkor is.


  Egy órával késõbb Vis Maior mellett ültem a járgányban, és hallgattam
parttalan, nagyképû szövegelését.
  - A kocsit nem vezetheted. Semmit sem tudsz, nem is csinálhatsz semmit. A
terepet én ismerem. Bárhová megyünk, te csak hallgass, kísérj, mint az árnyék,
ha már muszáj, és akkor nem lesz zûr közöttünk. Nos?
  - Szívesen leköpnélek - biztosítottam.
  - Szerzek a raktárból hordozható köpõcsészét. A nyakadba kötjük, és máris
nyugodtan folyathatod a nyáladat.
  Mindig is kitûnõ megfigyelõnek tartottak. Csalhatatlanul megfigyeltem, hogy a
szikla felettébb szemét alak. Ezt nem kötöttem az orrára. Tovább figyeltem,
miként etológus a lisztkukacot.
  Be nem állt a szája. Hogy õ már ezer éve itt dolgozik, ismer mindenkit,
piszkosul tudja a dolgát, és teszi is, etceterá. Szóval a szokásos sóder.
  Talpig feketében járt, vászonnadrágja ugyancsak tapadt rajta, viszont
bõrkabátja három számmal nagyobb volt a kelleténél. Inge, cipõje is
feketéllett.
  De fekete volt az egész hapsi. Nyakba omló, fényes, - vagy fényesített haja,
félbetört ceruzaként ívelõ szemöldöke, laza szemhéj alatt, keletiesen ferde
résben bujkáló szeme.
  Fekete volt az arcán lappangó borosta is.
  Bõrszíne, szép vonalú orra is ázsiai beütésre vallott. Az egész tagnak volt
valami vad szamuráj-jellege. Csak széles, dús szája és gólem termete nem illett
a képbe.
  Éppen arról énekelgetett nekem, hogy pályafutása során milyen sodró lendületû
akciókat vitt véghez, amikor hirtelen eluntam a sok szöveget, és ránéztem.
  - Ki frusztrált?
  - Mi van? - kérdezte megrökönyödve. Nem fért a fejébe, miért nem habzsolom
ajkáról a legendákat.
  - Tiszta ideggörcs vagy. Nem hinném, hogy biztonságos volna veled dolgozni.
Tuti, hogy hülyeséget hülyeségre halmozol. Jártál már pszichológusnál?
  - Jártam - bólintott. - Nem is egyszer.
  - A rendõrséginél? - kerekedett rá a szemem.
  - Nála.
  - És még itt vagy?! Nem tiltott el?!
  - Miért tette volna?! Éppen csak akkora személyiségzavarom van, amekkora
ehhez a melóhoz kell. Õ mondta. Te hogyan kerülted el a vizsgálatot?
  Ezenközben amúgy rodeósan felpattintotta a kocsit a járdára, épp egy omladozó
krimó elõtt, és kirúgta az ajtót. Intett, hogy kövessem. Nem engem fogott
kézen, hanem a Sterlinget.
  Hármat lépett, és benyitott a csehóba. Lábbal. A pulthoz hajózott, piszkos
gallérjánál fogva elkapta a csapost, és rövid interjút készített vele.
  Mire utolértem, már visszafelé tartott. Egy pillanatra megtorpant az ajtóban.
Büszkén rám nézett.
  - Engem itt szeretnek - mondta.
  Éppen akkor köptek utána.
  Visszazuttyant a járgányba. A hátsó ülésre dobta a flintát.
  - Normális, hogy ezt hurcolod magaddal? - kérdeztem.
  - Mégsem hagyhatom a kocsiban, egy ilyen környéken!?
  Ezután tudatta velem, tikkadt közönségével: egy körözött briganti holléte
iránt érdeklõdött a csaposnál. És õ fogja elkapni az ipsét, nem más. Erre akár
ciánt is szedhetek.
  Nemigen figyeltem, mivel másutt szántott az agyam. Köztudomású, hogy azt a
zsarut küldik az elmebúvár színe elé, akinél felmerül a kétség: vajon még
mindig alkalmas-e a rend õrzésére, vagy inkább õt kellene õriztetni.
  Felvetettem a gondolatot. Ha jól fogalmazok - márpedig én mindig jól
fogalmazok - Vis Maior rám sértõdött.
  - Azt hiszed hangyás vagyok?! - sikította. Már ha az õ hangfekvésében
lehetséges sikoltani. Ugyanis kábé olyan hangja volt, mintha Louis Armstrong és
Chris Rea orgánumát Bruce Springsteen-ével elegyítették volna.
  Kicsit eltöprengtem a válaszon. Jóllehet, csípõbõl, hemperegve is beletalálok
a százas körbe, úgy értem, verbálisan is, nem akartam elijeszteni a tagot. Most
még csak potencia-növelõ kezelésre szorul. Mi lesz vele, ha szemközt találja
magát intellektuális fölényemmel?!
  Egyelõre kíméltem.
  - Nem vagy hangyás - mondtam neki. - Bunkó vagy.
  Rám nézett. Fáradt, laza szemhéj alól vetette rám tekintetét. Közben a
zsebébe nyúlt, elõmarkolt egy kupac fényképes körözést, két ujja között
átpergette a fotókat, s elém lökött egy pofát.
  - Elmegyünk a srácért. - közölte. - Vigyázz, veszélyes.
  Ásítva hátradõltem. Nekem magyaráz?! Mielõtt idejöttem volna, sokkal jobb
környéken dolgoztam. Úri palotákból kaptuk a hívásokat. Tíz percet autóztunk a
bejárattól a házig, hogy megszemléljük: igen, tényleg egy jobb fajta nõ teteme
lebeg a bazi úszómedence vízében. Például.
  Na, szóval egyenruhát hordtam, ropogósat, akárcsak a társaim. Kiszálltunk a
tetthelyre, felvettük a tényállást és biztosítottuk a helyszínt a nyomozó és a
technikus urak megérkezéséig. Ezután leléphettünk. Söpörtünk a cirkálóval,
vijjogott a sziréna.
  Hullára untam magam. Egyszer csak hírét vettem az itteni kísérletnek: civil
ruhás zsaruk, civil kocsikon, folyton talpig zûrben. Ez kell nekem, gondoltam.
  Ja, s az sem volt mellékes, hogy e város neve M-betûvel kezdõdik.
  Sõt, nem keveset nyomott a latban. Ugyanis anyám és nõvérem horoszkópusa (õk
asztrológusnak mondták), aki minden reggel pontban hét órakor leadta az aznapi
Szent Prognózist, kikötötte: M-betûvel kezdõdõ helyekre nem tehetik be a
lábukat, hacsak nem akarnak összefutni a Végzetükkel.
  Semmi bajom a családommal. Tulajdonképpen kitûnõen kijövök velük. Abban az
esetben, ha otthon maradnak. De anyám is, nõvérem is a lehetõ legképtelenebb
idõpontokban szeretett beállítani hozzám, három bõrönddel, két kibõgött
szemmel, utóbbi a srácait is hozta. Órákon át kellett hallgatnom, hogy micsoda
rohadt állatok a férfiak, ilyen-olyan okból. Örökké elsírták a
papírtörölközõ-készletemet, felnyalták az összes konyakomat, szétáztatták a
válltöméseimet, s amikor két-három kényelmetlen, idegtépõ nap múltával hazaette
õket a fene a pasasukhoz, szánakozva visszanéztek rám a küszöbrõl: rég férjhez
kellett volna menned, sóhajtották, s szemük dévajul villant, miként a varázsos
titkok tudóié.
  Ó, mert hiszen férfi nélkül olyan a nõ, mint a fa lomb nélkül!?
  Francba.
  Voltaképpen nem értem, hogyan cseppenhettem ebbe a tyúkeszû gyülekezetbe?!
Valamelyik században léteznie kellett egy zseniális õsnek; valaki - de
kicsoda?! - rám örökítette azt a szép, nagy agyát.
  Majd egyszer tûvé teszem a családfát.
  Míg másutt jártak-keltek a gondolataim, Vis Maior tovább szövegelt. Hogy
fedezzem, figyeljek a sarkokra, meg ilyenek. A kocsit úgy vezette, mintha
gyûlölné. Engem se szeretett.
  - Figyelsz egyáltalán? - kérdezte.
  - Talán idõben ér a közlendõm: nem újonc vagyok, hanem újonnan érkezett. Már
ha képes vagy árnyalatokat érzékelni.
  Rálépett a fékre, miáltal már-már vákuumot idézett elõ a járgányban, ám
vállon ragadott, mielõtt még kifejelhettem volna a szélvédõt. Ha már úgyis a
kezében tartott, magához vont. Nyugodtnak látszott. A cápa sem különösebben
nyugtalan zabálás elõtt.
  - Nekem nem kell bebizonyítanod, hogy piszkosul okos vagy - mondta.
  - Ó, hát elsõ ránézésre kiszúrtad?
  - Már az ajtó elõtt szimatot kaptam. Némi kénkõfüst érzõdött. Lazíthatsz,
kiscsibém.
  - Kyra vagyok. Kyra Emett. Ja, téged hogy hívnak?
  Eltöprengett. Míg a nevét keresgélte, unottan kinéztem az ablakon. Lepusztult
környéken vesztegeltünk.
  - Nos hát, hogy hívnak? - firtattam egy perc múlva.
  - Legalább öt éve nem szólítottak a keresztnevemen - felelte.
  - Nem is jut eszedbe? Talán nézzük meg a jogosítványodban. Egyáltalán: van
jogosítványod?
  Beszélhettem neki. Kérõdzött valamin. Lehet, hogy ezen a keresztnév-dolgon?
  Mivel alapjában véve empatikus lélek vagyok, részvéttel szemléltem a
problémáját.
  - A feleséged is Vis Maiornak nevez?
  Bólintott. Már-már megesett rajta a szívem. Benyúltam a kabátja zsebébe.
Hagyta. Éreztem dezodora illatát, de nem tudtam azonosítani a márkát. Valami
visszafogott, tiszta illat volt. Nem illett hozzá.
  - Adrian a neved - suttogtam. Ad-ri-an. Mondd utánam.
  - Adrian - ismételte közömbösen, majd eltolt magától, és a kormányba markolt.
- Felejtsd el! Oda se figyelek, ha nem Vis Maiornak hívnak. Ja, s ha leírod a
nevemet, a majort j-vel írd, ne i-vel.
  - Teljesen ellenkezik a latin grammatiká...
  Elharaptam a nyelvemet, a bölcsességemet, mert talpa úgy hatott a kuplungra,
mint egy kõomlás.
  - Pláne - felelte. Készülj, mindjárt megérkezünk.
  - Hová?
  - Felcsípünk egy gengsztert. Megnézted a fotót?
  - Megnéztem. És?
  Nem vesztegette az idejét válaszolásra. Célba vett egy épületet, mely épp
tatarozásért sírdogált, felkente a járgányt a járdára, a házfal elõtt egy
milliméterrel megállította, majd a Sterlinggel kéz a kézben kipattant mellõlem,
és amúgy marhapásztorosan átlendült az egykedvûen rozsdállódó, hasig érõ
vaskapu fölött.
  Mentem utána, naná. Nehogy azt higgye, hogy õ a dzsungel királya. A kapu
tetejére támaszkodva lendületet vettem. Az ugrás pompásan sikerült. Ámde - pech
- az egyik mûkörmöm katapultálta magát. Megfigyeltem a dezertõr röppályájának
ívét. Reméltem, hogy kifelé jövet felszedhetem a nyavalyást. Elvégre a sajátom.
Kifizettem.
  Repedezett betonjárdán nyargaltam a Sterling nyomában. Siettemben csak
elmosódottan érzékeltem, hogy valami rohan mellettem a házfalon. Érdekelt a
futó, hiszen a kora tavasz ellenére nyíló virágok díszelegtek rajta.
Eltökéltem, hogy a visszaúton majd õt is megnézem.
  A csengõgomb jól látható helyen virított, bárányhimlõ-pirosan.
  Vis Major ügyet sem vetett rá. Benyitott, természetesen lábbal. Az ajtónak
több se kellett, lemállott sarokvasairól.
  Egy nõ termett elõttünk, bojtos ecsettel a kezében, a rajtakapottságból
kifolyólag csak félig bevakolva, ernyedt pántú melltartóban, pántlikányi
bugyiban, pomponos papucsban.
  Visítva.
  - Elmész a pállott francba, Vis Major! - skálázta, többször is közel jutva a
magas C-hez. - Nesze, itt van az Értelmezõ Szótár, nézd meg a K-betûnél, mi a
lócsöcs az, hogy KILINCS!
  Ezzel a pasashoz vágott egy félmázsás kötetet. Siettében tévedett; a
Távol-keleti nyelvek címû gigászi munkával találta szegycsonton a címzettet.
  - Nézd meg a Cs-nél a csengõt, ugyanott megtekintheted magadat és az anyádat
is a csótány címszó alatt.
  Vis Major vállon kapta a sivalkodó nõt, és a karjaimba lökte. Nem volt jó
ötlet, a fúria szembefordult velem, és rám emelte politúrozatlan mûkörmeit.
  Seregnyi dologról gõzöm se volt. Nem tudtam például azt sem, hogy hol
vagyunk, mit teszünk - és egyáltalán, szabad-e így viselkedni?! Továbbá fel sem
foghattam, hogy egy ilyen mûvelt könyvekkel hajigálózó hölgy miként lehet
ennyire démoni?!
  Merthogy a bestia démoni volt. Oltári hisztit rendezett a karjaim közt. Nem
akartam bántani, pusztán csak fékezni próbáltam, minek folytán elszálldostak a
mûkörmei. Az utolsó a saját körmével együtt szakadt le, húsig.
  Na, ez végre hatott, a fúria lerogyott, és a szájába kapta vérzõ ujját.
  Idõközben Vis Major végignyitogatta a lakásban fellelhetõ ajtókat. Tette ezt
kommandós rutinnal: kilincset, deszkát talppal, vállal bezúzva, a Sterlinghez
tapadtan. Nem irigyeltem a fickót, akit kerestünk.
  A szamuráj végzett az amúgy is felújításra szoruló hajlék átvizsgálásával. A
ház asszonya a körmeit keresgélte. A sajátomra gondoltam, amely valahol a
kertben hányódik.
  - Itt mi van? - kérdezte Vis Major, egy beépített szekrényfélére mutatva.
  - A gardróbszoba - nagyzolt az elõttem térdeplõ hölgy, s ököllel a cipõm
orrára sújtott, értésemre adván, hogy a legszebb körmén ácsorgok.
  És ez volt az a pillanat, amikor a gardróbszoba tüzet nyitott ránk.
  Vis Major oldalvást perdült, a falhoz simult, és viszonozta az üdvözlõ
lövéseket.
  Ekkor már a sebtében felfordított asztal lapja mögül szemléltem az
eseményeket, háziasszonyunkon hasalva, ki átmenetileg felhagyott a
kutatásaival, és visszakanyarodott a magas C-hez.
  Hölgyünk bõszen szirénázott, mivel sejtette, hogy ezúttal végképp romba dõl a
lakása, aztán azért is, mert tudta, ki pisztolyozgat a gardróbból.
  Vis Major flintájának jóvoltából a szekrényféleség fala úgy mállott szét,
mint egy kósza érzelem.
  Elszántnak rémlõ, hamburger-képû férfi állt a kulissza mögött, forgott a
szeme, mint sülõ fasírt az olajban, csakhogy a stukkerében immár egyetlenegy,
icipici golyó sem akadt.
  - Nnna - mondta Vis Major. - Jer, csöppségem, kapsz perecet. A csuklódra.
  A ház asszonya elcsendesült alattam, ám alattomban azon munkálkodott, hogy
megkaparintsa a közelében heverõ nyelvkönyvet. Meg is kaparintotta, s mert nem
figyeltem eléggé, állon vágott vele.
  Bánatomban vért köptem, miként Mimi a Bohéméletben.
  Az asztal másik oldalán sem ment minden simán, ezt a hangeffektusokból
következtettem ki, miközben néhány sokat gyakorolt, noha élesben még sosem
próbált fogással szótárképtelenné tettem a fúriát.
  Mire a démon kiterült, az asztal is megrendült elõttem, ugyanis ekkor
érkezett körünkbe a hamburger-képû fickó, nem önszántából, nem szívesen, de
nagyot nyekkenve.
  Nem maradt sokáig, a förgeteg máris tovább sodorta, feltörölte vele a padlót,
kárpittalanította az útjába kerülõ kanapét, majd otthagyta a csupasz rúgókon,
pihegni.
  Nyitott szájjal lélegeztem, pontosabban: ventilláltam. Agyam egy pillanatra
sem hagyott fel a csillogással. Azt sugallta: most még visszamehetek hajdani
munkahelyemre, amely ugyan dermesztõen unalmas, de már-már biztonságosnak
mondható.
  A bestia megmozdult alattam. Lelökött magáról, megigazította melltartója
pántját, s villogó szemmel Vis Majorra förmedt.
  - Hol a parancsod?
  - Melyik? - kérdezte a szamuráj készségesen.
  - A ház-szétverési engedélyt forszírozom! Mintha nem tudnád! Csótánytetû!
  Vis Major odajött hozzánk. Térdre ereszkedett a ház asszonya elõtt, szánakozó
pillantása az én arcomat is súrolta.
  - Csillagom - mondta -, égen-földön körözik a barátodat. Engem a kutya sem
fog megugatni a letört kilincseidért.
  - Hát a mûkörmei? - kérdeztem. Talpra kecmeregtem, leporoltam a szoknyámat, s
letargikusan megállapítottam, hogy futóversenyt rendeznek a szemek a
harisnyámon.
  - Mindjárt elsiratom a PVC körmeit - morogta a szamuráj.
  Kifigyeltem, hogy az alamuszi alak a hátunk mögött tornyosuló szekrény -
furamód bezúzatlanul maradt - üvegében figyeli a kanapén hagyott bûnözõi
testet.
  A test mocorgott; jól láttam: csaknem vele szemközt álltam.
  Vis Major felemelkedett, s amikor ellépett mellettem, párafelleg pöffent ki
bõrkabátja alól; ennek már nem volt semmiféle dezodor-illata, ez a szag
emlékeztetett valamire, valami rettenetesre, amit régen el akartam felejteni.
  Mire is? Hiába kutattam át agyamat, sehol nem leltem az emléket. Eltökéltem:
nem hagyom elfutni; majd otthon elkapom, lemegyek alfába, bétába. Ha kell,
omegáig meg sem állok. Olyan nincs, hogy ne jusson eszembe!
  Aztán ez is kiment a fejembõl, mert a kanapén heverõ test a levegõbe
emelkedett, s Vis Majorra zúdult.
  Míg én kiújult ventilláción kaptam magam, ráadásul a ház asszonya ismét
támadott a mûvelt kötettel, a szamuráj visszalökte a hamburger-képût a rugók
közé. A tag elpattogott egy kicsit a spirálokon, majd elölrõl kezdte, nem
sejtvén, hogy mindvégig Vis Major kedvében jár, aki nem akart semmi egyebet,
mint pofozkodni, s ezt hanyag eleganciával meg is tette.
  A fickó sokáig bírta, végül mégiscsak elterült a padlón, s ezután hosszan ott
díszlett, mint egy molyette medvebõr.
  A Távol-keleti nyelveket magam intéztem el. Ha a ház asszonya legközelebb
megint harcolni akarna, kénytelen lesz megkeresni az Értelmezõ Szótárt.
  Vis Major a telefonra vetette magát. Kimentem a kertbe, ott is kitûnõen
hallottam a vonalvégen tajtékzó E.T. üvöltözését. Belemerültem a futó
vizsgálatába; megállapítottam, hogy korán nyíló jázminféleség lehet. Térdre
ereszkedtem, és a kapu felé indultam.
  - Mit mûvelsz? - kérdezte Vis Major a hátam mögött.
  - Láthatod: keresgélek.
  Köhintett.
  - Keresgélsz - morogta. - És ugyan mit keresgélsz?
  - Nem a lányságomat.
  - Mandzsettagomb? - próbálkozott.
  - Nem, és a koronagyémánt sem.
  - Kontaktlencse?
  - Nem, és fogszabályozó sem.
  Elvigyorodott. Valami reccsent a talpa alatt. A körmöm.
  - Ráléptél - közöltem rosszallóan.
  - Miért? Le kellett volna lõnöm?!
  - Te totál hülye vagy. Érzéketlen bunkó. Nem csoda, hogy szökik a feleséged.
  - Megér ekkora cirkuszt egy repedt mûköröm? Hallgass rám, dobd el a többit
is.
  - Nem dobom el.
  Vállat vont.
  - Akkor ne dobd el.
  Felpattantam, hozzá hajoltam, és hátra tántorodtam.
  - Megvan. Tudom, milyen szagod van.
  - Oroszlán - felelte, újra vállat vonva.
  - Félelem. Ez a félelem-szag! - közöltem kíméletlenül.
  Bólintott.
  - Félelem-szag, elsõ fokozat. Leizzadsz és bûzlesz, mint egy tornaterem.
  - Második fokozat?
  - Összevizeled magad. A harmadikat ne kérdezd.
  - Szóval nem is tagadod, hogy féltél?
  - Te talán tagadod? Mert ha igen, csak szimatold meg magadat is.
  Megtettem. Igaza volt. Saját verítékem sem volt illatosnak mondható.
  - A sok mozgástól van - közöltem. - Ugyanis én egy szemernyit sem féltem.
  - Nem?! - dünnyögte. - Majd egyszer elárulod, mit szedsz félés ellen.
  Nem feleltem, ugyanis észrevettem, hogy nemigen érdekli a szövegem. Ezért
aztán még arra sem vette a fáradságot, hogy legalább magában mulasson rajtam.
  Gondoltam, kiváltom az érdeklõdését. Támadt néhány jobbnál jobb ötletem, ám
elvetettem valamennyit. Minek?! Kit érdekel az õ érdeklõdése?!
  Csendben maradtam akkor is, amikor két vijjogó rendõrautó hat eszeveszetten
kiabáló pasast zúdított ki magából a ház elõtt.
  Csak az egyik dilist ismertem: E.T.-t. A többiek kilétét brillesen
kikövetkeztettem mondókájukból.
  Legeslegelsõ benyomásom azonban így festett: mind a hat pasas utálja Vis
Majort. Ezt a felismerést követte számos. Például: nem elég, hogy utálják,
ráadásul boldogan agnoszkálnák a tetemét egy nagyobb detonáció színhelyén.
  Az urak nyomozók voltak. Jó két éve keresgélték már a hamburger-képût.
Lejárták a lábukat, kihallgattak ezer alvilági alakot, kétszáz utcai leányt,
mindhiába.
  - Drágáim! - mondta nekik a szamuráj. Az összes babér a tietek lehet.
Fõzzétek bele a krumplilevesetekbe. Nekem elég, hogy ez a vértetû kalitkába
kerül.
  - Na nem! - hörrent erre E.T. - Te fogtad el, igenis te, jóllehet az én
tudtom és áldásom nélkül, de hát nyilván belebotlottál és nem tehettél mást,
ugyebár!?
  - Belebotlottam - bólintott Vis Major.
  - Ez volt a kötelessége! - kiáltotta E.T., immár szembefordulva az ádáz
tekintetû nyomozókkal. Picit elmélázott, meghintáztatta magát a sarkain, s
halkan megkérdezte: - Nagyon megrongáltad a lakást?
  - Kérdezd meg Kyrától, ki lõtt elõször.
  Megkérdezte tõlem.
  - A hamburger-képû nyitott tüzet - feleltem.
  - Ki ütött elõször? - firtatta Vis Major.
  - Mindenki más elõbb ütött, mint õ - tanúsítottam.
  - Ki ez a tyúk? - érdeklõdött az egyik zsaru, egy harmincasforma pasas.
Felsõajka oly feszesen duzzadt, mintha felsebezték volna. De csupán egy
pillanatra állt el tõle a lélegzetem, s éppen csak átsuhant rajtam: az
eszméletlenségig lehetne csókolni ezt az érzéki szervet.
  - Kyra Emett vagyok - feleltem. - A nyomozók kisegítõ iskolájában tanítok.
Felveszem magát. Nálam egy hét alatt megtanulhat írni-olvasni, egy hónap alatt
elsajátíthatja, miként kell viselkedni. Fél év múlva oklevelet adok elemi
ismeretekbõl.
  - Ki ez?! - nyehegte ismét a fickó. Újabb választ nem várt, társai után
iramodott, és egy percen belül hajba kapott velük azon, hogy kit illet a
hamburger-képû skalpja.
  E.T. felszegett fejjel, toporzékolva dorgálta Vis Majort. Lehülyézte,
lebénázta, leálszerényezte, különbözõ állatokkal állította párba: tapírral,
barommal és szarcsimbók-hajtó bogárral, majd közölte vele, hogy látni sem
bírja. Magas frekvenciájú hangja mély érzéseket sejtetett.
  A szamuráj rezzenetlenül hallgatta. A gyûlöletnyilvánítás végén lehajolt
hozzá.
  - Puszit nem adsz? - kérdezte.
  Ezután a kocsi felé lódult. Utána rohantam. A járgány belõtte magát a
délutáni forgalomba.
  Végiggondoltam, mennyit fáradoztam azért, hogy ide kerülhessek. Hátrahagytam
egy klassz fõnököt, E.T.-ért. Jobbnál jobb kollégákat cseréltem el: a
hernyótalpas Vis Majorra.
  Igaz viszont, hogy itt nem kell egyenruhát hordanom. A legtöbb zsaruval
ellentétben nem az uniformis vonzott a pályára, hanem a hatalmas, szépen
fejlett igazságérzetem. Lehet ezen kacarászni, de nem decens.
  - Voltaképpen mit vétett a hamburger-képû? Kérdeztem, már csak azért is, hogy
juttassak egy falatot a fent említett igazságérzetnek.
  - Hoenig a neve. Ezer és egyfélében mester a srác, ám a bombakészítés a
specialitása. Ha valamelyik itteni nagymenõ le akar számolni az adósával vagy
az ellenfelével, elõször a kisebb sakálokat küldi, s velük vereti síkosra az
alanyt. Ha ez a módszer nem vezet eredményre, a nagymenõ elszigorodik, és
Hoenigért üzen. Hoenig pedig szépen felrobbantja az illetõt, családostól,
szomszédostól az arra tévedõ járókelõkkel együtt. A nyomingerek egyszer
bekerítették, majd elszalasztották, s mindez nem kis véráldozattal járt. Azóta
szörnyen fenik rá a fogukat. Talán még térdszalag-rend is jár az elfogójának.
  - Gyakran lefölözöd a tejszínüket?
  - Elcsíptem Hoeniget. Nem az a lényeg, hogy én voltam vagy más, fõ az, hogy a
tetû bombász jó darabig nem barkácsolhat detonátorokat.
  - Ezt a dumát légkalapáccsal sem vered a fejembe! Jól látom, mi folyik itt.
Vetélkedsz velük, s lám, most is megmutattad nekik, rangban fölötted állóknak,
hogy te vagy a legjobb ranger.
  - Jó szemed van - bólintott Vis Major, s lesajnáló pillantással mér végig.
- Nem mondom, az ilyen szemmel is folyékonyan lehet látni, de nekem nem kéne.
Kedvelem a sajátomat. Jó kis szem, ha mégoly egyszerû is. Ha azt látja, hogy
Hoeniget vagy mást el kell kapni, mert embereket öl, akkor Hoenig vagy más el
lesz kapva, s nem dekázgatom, hogy rang szerint kit illet a babér. Nem tudom,
honnan és miért jöttél, ez idõ szerint nem is érdekel. De ha velem akarsz
dolgozni, tartsd fejben: Vis Majornak nem az a dolga, hogy különféle
rendû-rangú seggeket nyaljon tükrösre, hanem az, hogy...
  - Van otthon házi oltárod? - szúrtam közbe.
  - Hovatovább otthonom sem lesz - felelte, érzésem szerint több közönnyel,
mint amennyit õszintének vélhettem volna.
  - Na, amíg kitart a házasságod, vigyél virágot a házi oltárra. Gondolom, a
saját életnagyságú szobrod áll rajta.
  - Nagy élvezet volt veled beszélgetni - közölte.
  A járda széléhez hajózott, és otthagyott a járó motorú kocsiban. Nemigen
hittem a szememnek, mert azt kellett látnom, hogy finom mozdulattal nyit be egy
ajtón, s hozzá könyvesboltén.
  Két perc sem tellett tova, s visszajött. Egyetlen kilincs, zsanér nem ment
pocsékba. Apró csomagot hajított a hátsó ülésre, s gázt adott. Rövid ideig
tanulmányoztam az arcélét, ám azon érzelmeknek nyomát sem találtam.
  Hátranyúltam, s kézbe vettem a papírzacskót. Közepesen vastag kötet
lappangott benne. Gondoltam, ábécés könyv.
  Vis Major nem ellenkezett, így hát elmélyedtem a szociológiai kutatásban.
Szinte izgatottan tártam szét a zacskó sarkait. Hátha mégsem ábécés könyv.
  A szamuráj ismerte a betûket, de olvasni nem tudott. S az ilyenfélék mit
vesznek magukhoz a könyvüzletben? Igen, ponyvát.
  - Pfuj - mondtam.
  - Tessék? - kérdezte.
  - Nahát, micsoda irodalom-alatti hulladékkal rontod a szemedet?! - hörrentem,
hátrahajítva egy Fabyen nevû szerzõ mûvecskéjét.
  - Mi a baj? - érdeklõdött.
  - Magadnak vetted?
  - Igen. És? Olvastad?
  - Efféle mocsokkal nem szennyezem be magamat.
  - Mit nevezel mocsoknak? - firtatta.
  - Az efféléket - közöltem.
  Megcsóválta a fejét.
  - Engem azért nyomasztana, ha alig akadna a fejemben egy-két saját gondolat.
- sóhajtott.
  - Ezt hogy érted?
  - Ahogy mondtam. Volt már a kezedben Hammet, Chandler, Christie vagy King?
Netán Fabyen?
  - Ha nem forgattam a ponyváikat, nem vethetem meg õket!? Mintha elõbb
gyilkolnom kellene ahhoz, hogy elítélhessem a gyilkosokat?!
  - Ugyan már, Kékharisnya. Nem errõl beszéltünk, te is jól tudod. Ha olykor
végighallgatnád magadat, megállapíthatnád, milyen szörnyû, amikor egy buta
ember okos.
  - Miért sértegetsz?
  - Nem mondom, hogy azért, mert nem adtál rá okot - felelte, és változatlanul
nem látszott rajta se több, se más, csak egykedvûség.
  - Mondd meg, mit olvasol, és megmondom, ki vagy.
  Rám nézett.
  - Mondd meg, mit NEM olvasol, és megmondom, mekkora sznob vagy. Ezt egyébként
elszúrtad, Kékharisnya: öngól. Ha azt mondom, Hammet, még a legnagyobb sznob is
lekapja a kalapját, ez idõ szerint. Mellesleg, hogy fokozzam iszonyodat,
elárulom, mit teszek, ha hazamegyek. Mindenekelõtt testfürdõt veszek, azután
fogok egy sört, az ominózus könyvet, és beülök a fotelba. Ha ettõl köpnöd kell,
elõbb hajolj ki az ablakon.
  - A helyedben répalevet innék, és megpróbálnék mûvelten társalogni a
feleségemmel, hátha megmenthetném a házasságomat - közöltem.
  Elvigyorodott.
  - Le merném fogadni egy marék üveggyöngybe, hogy a házasságról is
másíthatatlan véleményed van.
  - Nem az a nõ vagyok, akinek a férjhez menés az életcélja - hagytam rá.
  - Ezt el is mondtad minden számításba jöhetõ pasasnak. Nem is vett el egyik
sem - bólintott.
  - Olyan sötét vagy, hogy a föld is világít a körmöd alatt - feleltem.
  - Hidrokefál boldog lehet: tényleg kiszúrt velem, amikor a nyakamba varrt.
Hány embert juttattál elmeotthonba?
  - A fõnököt nevezed Hidrokefálnak?
  Nem válaszolt. Beleásított a kabátujjába, és kis híján elütött egy lovat.
Innen kezdõdõen teljesen elfoglalta a kérdés: mit keres egy ló a körúton?
  Mint utóbb kiderült, a gazdáját kereste, akit a közeli parkban vetett le
magáról, megrettenvén a lövöldözéstõl.
  Ekkorra már elhagytuk a járgányt. Vis Major kantárszáron vezette a paripát.
Ügettem utánuk. Jól sejtettem: a probléma tovább göngyölõdött. Ki lövöldöz a
parkban - és mi okból?
  Erre is fény derült. Immáron szúrós bozótban gázoltunk, és kerestük a fickót,
akit a kocogás közben megtámadott nõ keresztüllõtt. A bokrok levelein s a fûben
meg-megcsillanó, alvadófélben lévõ vérpettyeket követtük.
  Nahát, gondoltam, kétségkívül az én intellektusom ragyog két Napnyi fénnyel,
de a rutin sem haszontalan. Gazdátlan ló kocog a körúton: nekem ez nem sokat
mond, legfeljebb egzotikusnak találom. Vis Major viszont bûntettet gyanít a
jelenség mögött, és nem is nyúl mellé.
  A park szívében folydogáló patak fahídja alatt leltük meg az emberünket. A
védekezõ nõ tisztességesen keresztüllõtte, csakugyan: a golyó a férfi felkarján
ment be, kívül, majd a belsõ oldalon kibújt, és újra visszalátogatott a testbe,
a bordák között.
  - Hmmm - mondta Vis Major, az ájult férfi fölé hajolva.
  Míg a mentõkre, kollégákra vártunk, háromszor is kikérdezte a suhogó
selyemmelegítõben toporgó, harminc év körüli, hihetetlenül sovány, nem túl
szép, nemigen ápolt nõt. A történet mindannyiszor arról szólt, hogy a férfi
üldözõbe vette õt, majd ráugrott és leteperte. A fegyverhasználatra ekkor
került sor.
  Vis Major a lovast is kifaggatta. Leginkább az érdekelte, hány lövés dörrent.
  - Három? Négy? - merengett zavartan a derekát fájlaló, egyébként nyalkán
sportos pasas, akibõl nem néztem volna ki, hogy leeshet egy lóról.
  Megérkezett a rohammentõ. A doktor rosszkedvû fejcsóválással mászott fel a
kocsiba a hordágyra fektetett sérült mögött.
  Vis Major negyedszer is megkérdezte, hogyan történt. Nem fért a fejembe,
miért nem képes megjegyezni a hallottakat, pláne, amikor meséltetés nélkül is
kristálytisztán kivehetõ, hogy a gaz szatír támadott, a nõ védekezett, majd a
fickó sérülten elmenekült.
  A szamuráj a tenyerébe ürítette a tárat. Ekkor eltûnõdtem én is. Ha ebbe a
modellbe hat töltény fér, s azok közül hármat-négyet elhasználtak, miért csak
egy hiányzik?
  Vis Major rámförmedt, hogy motozzam meg a nõt. A zokniszárban, a boka fölött
duzzanatra akadtam, mely nem másnak bizonyult, mint tartalék tárnak, s abból
három golyó hibádzott. Osztottunk, szoroztunk, kijött: a lovas jól hallotta a
négy lövést.
  A szamuráj megérdeklõdte, ugyan miért kell a kis kocogáshoz tartalék tár.
Azután rátért az igazi problémájára. Kezembe adta a stukkerét, s kérte:
védekezzem.
  Ezzel nekem ugrott, és laza könnyedséggel a földre tepert. Mindketten
rettenetesen iparkodtunk, százféle pózt is kipróbáltunk, mindhiába. Képtelenek
voltunk olyan helyzetbe kerülni, hogy kívülrõl átlõhessem a karját.
  Ehhez állnia kellett volna, félig elfordulva, az oldalát mutatva, karját
védekezõen felemelve.
  - Nos? - kérdezte Vis Major.
  A kérdezett sírva fakadt.
  - Miért akarta kivégezni a fickót? - firtatta a szamuráj emelt hangon. - Mi
vitte rá, hogy golyót eresszen egy fegyvertelen emberbe?
  Keserûen felnevettem. Ezek nõi dolgok, ezekhez õ nem konyít.
  - Mi vitte rá?! A lélek! - mondtam. - Neked fogalmad sincs a nõi lélek
finomabbnál finomabb rezdüléseirõl.
  - De igen - felelte komoran. - Naponta találkozom efféle esetekkel.
  - Hónapok óta hülyített azzal, hogy megmondja neki, hogy összecsomagol, és
eljön tõle! - sírt fel a nõ. - Hogy hozzám költözik, hogy elvesz végre!
  - Jaj! - nyögte Vis Major.
  Ezzel elfordult, és odébb sétált, éreztetvén: szimpla szerelmi drámára nem
rezonál. Szívesen lábon lõttem volna, ehelyett odatartottam a vállamat a nõnek
és végighallgattam a banális történetet. Összeszorult a gyomrom.
  Ó igen, banális, mégis ismerõs: szorongással teli nappalok és éjszakák
hízlalják a szörnyû dühöt, mígnem az kitúr az elmébõl minden mást, és csak
dagad tovább. Szabadulni kell tõle bármi áron. Ölni kell. Ha õ meghal, vele
döglik a düh is. Pusztuljanak!
  Egy okosabb nõ képes lett volna elhitetni, hogy önvédelembõl ragadott
stukkert, és véletlenül ölt. Egy hidegebb fejû nõ nem szánta volna meg a sérült
áldozatot, nem engedi elfutni, hanem ronggyá lövi. Viszont egy lángeszû nõt nem
találtunk volna a tett helyszínén, hogy szánalmasan áttetszõ történettel
próbáljon megetetni bennünket.
  Hoppá, hiszen én becumiztam a gaz szatír-sztorit. Vis Major nem hitte el. No
de valószínûleg a zsaruk is rájöttek volna idõvel, hogy sánta a történet, még
akkor is, ha a szamuráj békén hagyja a nõt.
  Így azonban tálcán kapták az ügyet; odaérkezésükkor a tettes már szaporán
vallott. Alig egy órán belül másodszor találkoztam az érzéki szájú zsaruval,
újra csak futólag, mivel tizenöt másodpercen belül visszavonultunk dührohama
elõl.
  - Hogy hívják a fickót? - kérdeztem a kocsiban.
  Vis Major rám vigyorgott. Talán elõször, mióta ismertem.
  - Tetszik? Hadnagy úrnak hívják.
  - Mi a neve?
  - Ja, a neve!? A neve kevésbé közismert. Talán Egon White. Vagy Eric Schwarz.
  - Mindenkit utálsz?
  - Senkit nem utálok. Még téged sem.
  - Na jó. És kit szeretsz?
  - Még magamat sem.
  - Ideje, hogy felkösd magad.
  - Gondoltam rá. Untatna.
  - Ismerek egy remek pszichiátert.
  - Én is. Sajnos becsukták a diliházba.
  - Említették, hogy rossz idegállapotban vagy. Valóban így van. Nem te leszel
az elsõ elvált férfi.
  - Tényleg nem - felelte.
  - Talán most még úgy érzed, hogy nem éled túl, de eltelik néhány hónap, és
nyoma vész a fájdalomnak - búgtam vigasztalón.
  Rám nézett, homloka ráncba szaladt. Felemelte a kezét, s visszaejtette a
kormányra. Tenyere akkorát csattant, mint egy lövés.
  - Elárulom, nem a szerelem vad kínja emészt. Jóval inkább arról van szó, hogy
rühellem a kudarcot. Ennyi és nem több. Ne akard a lelkemet cirógatni.
Maradjunk meg a korábbi társalgási hangnemnél. Bunkózz és ostobázz, az eddigi
gyakorlat szerint.
  - Miért tûröd? - kérdeztem. Szívbéli kíváncsiságból.
  - Talán azért, mert bunkó vagyok - mondta.
  Vitába szálltam vele.
  - Nem, nem. Egy vérbeli bunkó régen szájon vágott volna. Miként csak
normális, épeszû ember képes õrültnek nevezni magát, az õrült sosem vallaná be,
hogy õrült.
  - Érdekes - bólintott.
  - Nincs véleményed?
  - Véleményt arról formálsz, ami valaminõ okból felkeltette az érdeklõdésedet,
nemde? Jön még kérdés?
  - Szereted a növényeket?
  - Talán igen. Nem tudom határozottan.
  - Sosem kérdezel vissza.
  - Jó, visszakérdezek. A növényeket szereted, vagy inkább azt, hogy csuklóból
lököd a latin nevüket? Mert, gondolom, lököd.
  - Pocsék alak vagy.
  - Ühüm.
  - Megmondom E.T.-nek, hogy egy nap elég is volt belõled.
  - Te Hidrokefált nevezed E.T.-nek? Rossz hírt szállítok: ha õ maga nem akar
eltenni mellõlem, akkor neked sokba fog kerülni, hogy elkerülhess.
  - Hogy érted ezt?
  - Rövidesen megérted te is. Egyébként nagy szívességet tennél, ha kifeküdnéd,
hogy visszakapjam Blicket. Miután nõül vettem egy rakás problémát, aki most
válni készül tõlem, s közben bizonyítja, hogy eddig csak könnyû ízelítõt kaptam
a problémákból, még egy ciklus-függõt a nyakamba lógatni, ez tényleg több a
soknál.
  - Te a nõ szinonimájaként használod azt a kifejezést, hogy ciklus-függõ? -
kérdeztem élesen.
  Bólintott.
  - Szinonimának is nevezheted.
  - Ha férfi lennék, szívesebben dolgoznál velem?
  - Ha férfi lennél, ezredennyi hülyeséget nem hordanál össze.
  - Mindösszesen annyi bajod van velem, hogy nõ vagyok?
  - Nagyobb a baj, csillagom. Nem vagy nõ. És férfi sem - felelte Vis Major.
  - Ezt még senki nem mondta nekem! Igenis nõ vagyok!
  - Te tévedhetsz, csöppségem. Én nem engedhetem meg magamnak.
  Ez a kijelentés társalgásunk végét jelentette. Még akkor is, ha õ esetleg
folytatta volna. Ugyanis borzalmas erõszakot kellene tennem magamon, ha tovább
akarnék fecserészni efféle szörnyeteggel.
  Úgy döntöttem, nem veszõdöm tovább, hogy emberközelbe kerüljek. Se közel, se
ember.
  Feladtam.


  Vis Major besietett az irodába, nyilván azért, hogy társai a pajzsukra
emelhessék hõstetteiért.
  Átültem a kocsimba, és gázt adtam. Szaporább lett a szívverésem, amikor végre
megpillantottam a kertészet üvegkupoláit.
  Ez az. Kerti- és szobanövények között sétálgatva kifújhatom magam. A szamuráj
melléfogott. Nem azért kedveltem a zöldféléket, mert tudtam a latin nevüket -
mellesleg a legtöbbét tényleg könyv nélkül fújtam -, irántuk való szerelmemet
anyám húga, Derina lobbantotta fel.
  E gondolat nyomban kedvemet szegte. Ha nagynéném élne, nem lehetnék itt.
Ugyanis az õ örököseként kerültem eme városba. Derina, akit jobban szerettem,
mint anyámat és nõvéremet együttvéve - pedig utóbbiakat is eléggé kedveltem -,
eltávozott az élõk sorából. Készült a halálra, orvosai egy percig sem
hitegették. Rám hagyta a házát; a házat, amelyrõl kislány korom óta álmodtam.
Hajdanában gyakran megfordultunk nála, akkortájt a horoszkópus még nem anyámból
és nõvérembõl élt, a tilalom sem létezett, miszerint nem tehetik be a lábukat
olyan helyre, amelynek neve M-betûvel kezdõdik.
  Nos hát, enyém lett a ház és némi készpénz. Jönni akartam, hát még, amikor
hírét vettem, hogy az itteni pórzsaruk nem hordanak egyenruhát! Klasszis
fõnököm, Bruce nem örült elhatározásomnak. Így hát - a szamuráj kifejezésével
élve -, kifeküdtem az áthelyezésemet.
  Már úgyis régen esedékes volt, hogy nyélbe üssük a nászt, hiszen a hivatali
titkárnõk, kézbesítõk és takarítónõk, de még Bruce felesége is a fõnök
szeretõjének hitt.
  Hát akkor nosza. Esküszöm, nem bántam meg. Egyfelõl, mert elértem célomat,
beköltözhettem Derina mesei házába, levethettem az utált egyenruhát és mégis
zsaru maradhattam; másfelõl, mert eléggé jólesett szeretkezni Bruce-szal, ám
annyira mégsem, hogy távozási szándékomról lemondva vele maradjak, hátha
egyszer elválik és nõül vesz - vagy gyûlölettõl átlyuggatott lélekkel
leterítsem õt a parkban, kocogás közben.
  Akárhonnan néztem, jól csináltam.
  Na, jó, nem állítom, hogy könnyû volt. Az elsõ három napot végigbõgtem.
Sirattam Derinát, Bruce-t, de még az is elõfordult, hogy fel-felríttam: Mama!
  Elanyátlanodás ellen a telefont használtam. Eleinte óránként felhívtam
szeretteimet. Immár erre nincs szükség. Két nap óta õk hívnak, átlag
félóránként, és persze, megint zûr van köreikben: szidják a pasasokat, a
kamaszodó kölyköket, éppen csak önmaguktól elbûvöltek, mint mindig.
  Ami Bruce-t illeti, elég gyorsan rádöbbentem: átlagosan jó képességû szeretõt
könnyen találok.
  Hiszen szerelemrõl szó sem esett. Lehet szerelmes az a nõ, aki az együtt
töltött éjszaka után végignézi, kedvese miként indítja be a hideg kocsit, minõ
hozzáértéssel párátalanítja az ablakokat, s szemléje közepette tárgyilagosan
megállapítja: ez a fickó az autójával is empatikusabban bánik, mint a nõjével.
  De hát ez törvényszerû, akár az Alkotmányba is belefogalmazhatnák: a legtöbb
pasas ösztönösen tudja, mire rezonál a kocsija! De hogy mitõl izzik fel a
barátnõje...?!
  Derina hiánya pedig úgyis orvosolhatatlan.
  A növények közt jártomban-keltemben, illatukat, leheletüket belélegezve,
kellemesen ellazultam. Ezt az állapotot, amelyben az ember élesen meg tudja
különböztetni a lényegest a lényegtelentõl, s csak azzal zaklatja fel magát,
ami horderejénél fogva arra érdemes, legfeljebb a zöldfélék és egy-egy jó könyv
társasága képes biztosítani. Egyéb körülmények között kemény önfegyelemmel kell
sanyargatnom magam, ha okosan hûvös akarok maradni. Ami azt illeti, aznap éppen
eleget sanyarogtam a szamuráj társaságában.
  Úgy döntöttem, nem rontom el a régóta áhított vásárlás gyönyörét holmi
bosszankodással. Tudtam: soha nem bánom meg, hogy beköltöztem Derina házába, de
talán már holnap kilós könnycseppeket fogok ejteni Hidrokefál és mások miatt.
  Gondosan válogattam a magukat kelletõ szobanövények között. A bevásárló
kocsira tettem egy jókora törzses bambuszt, egy gömböcre nyírt fikuszfát, egy
fuksziavirágú hibiszkuszt, egy vörös lombú mikániát, egy gyûrött levelekkel
díszítõ viaszvirágot; aranykelyhet, azaz Solandra maximát.
  Nem volt megállás. Vettem trópusi tulipánfát, kefevirágot, pálmaféléket.
Koszorúfutókat, kancsókát, sárkányfát. Szeméremvirágot, papíruszsást, buja
páfrányokat.
  Ezután kisétáltam a szabadföldi növények közé, de megtartóztattam magam.
Derina elment, s elkoptak háza növényei is, ám a kertje épségben maradt, híven
a végrendeletben foglalt kikötéshez: soha senki nem emelhet fejszét rájuk.
  Hazahajtottam, az erdõnyi zölddel megrakott furgonnal a nyomomban, és tüstént
rendezkedni kezdtem.
  A házat Derina tervezte, eme jelszóval: embernek lesz.
  A kert közepén álló épület formája a telõ holdra, esetleg kövér kiflire
emlékeztetett. A kifli szárai közötti tágas helyiség egyszerre volt nappali,
konyha és étkezõ, miközben összeolvadt az üvegkupolával borított, átriumos
belsõ kerttel. Eme nappaliból nyíltak a szobák, amelyeket a házat körülölelõ,
üvegfalú folyosóról is megközelíthettem. Mindez úgy hatott rám, mintha egy
átlátszó magzatburoktól ölelt épületben laknék, ám ennél is több csodával
szolgált. Derina hajdani dolgozószobájából csigalépcsõ vezetett az úgynevezett
toronyba, a hálószobába, ahonnan beláthattam az egész kertet és a környék jó
részét, s mert ezt is üvegkupola fedte, úgy éreztem, hogy a szabadban vagyok.
Csupa játékosság volt az egész épület: színes és átlátszó üvegek, válogatott
kövek alkották, s mindenütt növények díszlettek: a fehér kövek réseibõl nõttek
ki, végigcsorogtak a falon, pazarlóan virágoztak, illatoztak. A túlzott
napsütéstõl bonyolult redõnyrendszer védte a házat. Nekem semmit sem kellett
csinálnom, beépített érzékelõk mûködtették a bambuszfüggönyöket. Éppen csak meg
kellett szoknom, hogy a legváratlanabb pillanatokban halk zörejjel
leereszkednek vagy feltekerednek a redõnyök.
  Az utcáról nem lehetett belátni a bambuszrúd-kerítéssel körülzárt kertbe,
errõl is a növények gondoskodtak, jórészt lomb- és tûlevelû örökzöldek. Amikor
odaköltöztem, eltökéltem, hogy feltérképezem a birtokot, hátha ekként
megfejthetem a titkát, de hamar feladtam.
  Hát nem mindegy, mitõl érzem jól magam? Attól-e, hogy a kamélia virágzik a
kút mögötti félárnyékban, vagy azért, mert a kinti s benti zöldek az üvegfalak
jóvoltából valósággal egymásba olvadnak, netán azért, mert a ház megõrizte azt
a hangulatot, amelyet Derina lehelt belé, s amelyrõl azt hittem, vele együtt
múlik el?! Nem múlt el a varázs.
  Élete végére érve Derina összehívta szeretteit, s vidám mulatság keretében
lajstromba vette, ki mire tart igényt a holmijai közül. Ezután felcédulázta
gyönyörû szobanövényeit, egyik-másik bútorát: ez Pauláé, az Jeanette-é, amaz
pedig Reáé. Amikor elsírtam magam, gyengéden arcon legyintett, majd megcsókolt,
és azt mondta: békülj meg azzal, hogy elmegyek, s mondd, mit hagyjak neked
magamból.
  Mint már annyiszor, megpróbálom megfogalmazni, megérteni, milyen is volt
Derina, jóllehet félõ, hogy eltévedek egy tekervényes körmondatban, és sosem
találok ki belõle.
  Derina. Mellette sosem akartam okos lenni, nélküle okosnak kell lennem, mert
nincs senki, õ volt az egyetlen, talán nem is emberi lény, hanem tündér vagy
kobold, aki bárkibõl elõvarázsolta a békességet. Melegség, szeretet sugárzott
belõle, körülragyogta õt, aki csak tehette a közelébe járt sütkérezni.
úgyszólván sebezhetetlen volt, gyûlölet, megvetés, irigység hiányzott belõle. S
e hiány fegyverezte fel a páratlan képességgel, melynek birtokában akárkit,
bárkit megértett vagy elfogadott; õ sosem ítélkezett, sosem bántott, sosem
sértett, sosem sértõdött.
  Hiszen még engem is szeretett. Soha nem tudtam olyannyira ellazulni, hogy
legalább az árnyékába érjek az õ ösztönös finomságának, nem szabadulhattam a
késztetéstõl: nekem tüntetnem kellett az eszemmel, én megvetettem a gyengeséget
csakúgy, mint a nyers erõt, én mindig fortyogó káosz voltam; õ sosem förmedt
rám ezért, noha szüntelenül mulatott rajtam, tudta, hogy hûlni járok hozzá:
engedte, hogy csillapuljak a közelében.
  Derina. Iszonyúan fáj, hogy nincs már, csodával határos, hogy mégis van.
Hiányolom, szeretem, de sosem akarnék olyan lenni, amilyen õ volt.
  Elrendeztem a növényeket, végigjártam a házat, átengedtem magam a gyomromból
a torkomba kúszó, fojtogató, remegõ érzésnek, majd hirtelen megelégeltem a nagy
hangulatot, ököllel az asztalra csaptam, és belecsimpaszkodtam a jeges, józan
észbe.
  Ez egy ház, elég szuper. Itt lakom, itt óhajtok megvénülni. S hogy mi lesz
közben? Kezemben tartom sorsom irányítását, végtére is rengeteg eszem van.
  Ennyi sok ésszel csak az a baj, hogy nem lehet tõle lazítani, nemigen lehet
szeretni, szóval egy sor gyengeséget nem tûr, ráadásul gyakran fölényes még
velem szemben is, és lehurrog.
  Nem ezt a kórképet nevezik skizó-nak? Dehogynem.
  Bevonultam a fürdõszobába, s a zuhany alatt állva azon kaptam magam, hogy egy
illaton töprengek. Az illat könnyû volt és tiszta, szemernyit sem tolakodó,
mégis belopakodott az orromba, majd a fejembe szállt, akár a tequila.
  Elzártam a vizet, a csempének dõltem, s lassan lecsúsztam rajta, guggoló
helyzetbe. Tudtam, hogy részeg vagyok, jóllehet nem ittam, és az illat sem volt
valóságos.
  Dühösen feltápászkodtam, szárazra dörzsöltem magam a törülközõvel, és
végigszaglásztam Derina dezodorait, parfümjeit, de azok nem vezettek nyomra.
Köntösbe bújtam, s belekezdtem az estéli holdkórozásba. Ennek tüneteit ebben a
házban észleltem elõször, s egyelõre képtelen voltam védekezni ellene. Mióta
betettem ide a lábamat, minden este megismétlõdött velem a különös: mászkálnom
kellett, fel és alá, valamint ki és be. Mindezt tökéletesen céltalanul, mi
több: bambán. Csak ténferegtem, megérintve egy-egy növényt vagy bútordarabot,
olykor a csillagszikrás égboltra bámulva, átitatódva a virágok földjébõl és
leveleibõl felszálló illattal, elzsongultan. Órákig tettem a semmit, én, aki
sosem pihenhettem passzívan, nekem folyton motoszkálni, matatni, ténykedni
kellett ahhoz, hogy ne hasson át a fájó unalom.
  Különös, ha e kószálást megszakítva erõvel rávettem magam, hogy olvassak, egy
idõ után feltûnt: se kép, se hang nem hatol el hozzám; valami különös,
nyugalmas tengermélyi csöndben ülök, lélegzem, ver a szívem, érzékelhetõen
élek, s nem is vágyom többre.
  Mindezt lesújtottan vettem tudomásul, s ha nem lettem volna szigorúan
racionális alkat, bizonyára elmegyek egy vajákoshoz, és megkérdezem: miféle
varázslat teszi ezt velem? Igazán varázslat? Jóféle? Rosszféle?
  Megjegyzendõ: az estéli holdkórozás csak némelyik énemet zavarta, nem
valamennyit. Furcsa, zavaró álmaim azonban mindenestõl felkavartak. Korábban is
gyakran álmodtam éjszakánként, ebben nincs semmi abnormális. Szürke alapon
szürke huhh-ok ijesztgettek, iszapszínû rém kergetett, s nem menekülhettem: sár
marasztalt. Esõ esett, köd szitált, végeláthatatlan fekete villamos kígyózott
tudatom fonákján, estétõl reggelig.
  Ezeket a bevált, megszokott kis álmokat váltották fel a furcsák. Halálra
váltan ébredtem fel hajnalonként, verítékben fürösztött a rettegés, mint
egyszer, nagyon régen, amikor elõször és utoljára megkóstoltam a füvet. Most
is, csakúgy, mint akkor, attól féltem: rákapok.
  Hajdani félelmem hamar szertefoszlott, hiszen miért is döglöttem volna
olyasmiért, ami nem esett jól?! Kicsit vihogós lettem tõle, viszont nagyon
megfájdult a fejem, és hasogatott vagy három napig, akár a legótvarabb
másnaposság.
  Ezúttal azonban alapos okkal féltem. Ugyanis gyönyörû álmok kábítottak.
Színesek, tündöklõek, regényesek. Ha egy történetnek véget vetett az ébredés,
az másnap éjjel tovább szövõdött, mind jobban szerteágazott, ezernyi különös
lényt teremtett elém, hangulatával átitatott, s a valódinál is valódibbként
hatott rám.
  E hatás alatt elszürkültek a nappalok, elszürkültem magam is és a szokottnál
fakóbbá vált a való élet.
  A fölém boruló üvegkupola tette volna? A bebámuló csillagok? Tudni akartam,
de nem találtam ésszerû magyarázatot. Másfélét, mint ésszerût, nem fogadhattam
el, holott lényem egy része folyton azt suttogta: engedd el magad, itatódj át,
ragyogj fel, érezz!
  Hát ez baromság!
  Veszekedetten harcoltam bûbájoskodó álmaim ellen, serkentõt szedtem, hogy ne
aludjak, ennek köszönhetõen kikészültem, és nappal is el-elbóbiskoltam, végül
már folyton álmodtam; õrületes volt, de végre eljött az áhítva várt nap,
amelyen munkába állhattam E.T.-nél, s reméltem, ezután minden megoldódik.
  Szorongva feküdtem ágyba aznap éjjel. A lelkemre kötöttem: nincs álmodás!


  A bambuszredõnyök felgöngyölõdtek. Felvergõdtem a tudatomra; hiszen egész
éjszaka, pillanatnyi kihagyás nélkül álmodtam.
  Dühödten zuhanyoztam, s csak azért gyûrtem le a reggelit, mert sikerült
meggyõznöm magam: elsõ az egészség.
  Émelyegve rogytam a kocsiba, kétszer is eltévedtem a zegzugos utcákon.
  Kibiztosított kézigránátként nyitottam az irodába.
  E.T. az egyik asztal sarkán ült, lábát lógázta, kávét szürcsölt. Beléptemre
felragyogott, olyképpen, mint az üveg, ha gyémántnak akar tetszeni.
  - Ah, már itt is van a mi üdvöskénk. Hát hogy ízlett az elsõ nap?
  - Mintha bitument szopogattam volna - feleltem. - Ma kipróbálhatnám Blicket?
Vagy mást? Bárki mást?!
  E.T. elkomorodott. Letette a csészét, lecsusszant az asztal csücskérõl, és
fontoskodón az ajtó felé indult. Futtában hadarta el a választ.
  - Nem kell izgulnia, Vis Major bejött már, csak elugrott a raktárba. Rögtön
indulhatnak.
  - Én azért nem értem - hunyorgott Blick. - Minek neki köpõcsésze már
hajnalhasadáskor?!
  - Micsoda?! - hallottam a sikolyomat.
  A fekete zsaru vállat vont. Lángolt a szeme a visszafojtott röhögéstõl.
  - Azt mondta, mindenekelõtt kerít egy köpõcsészét, addig a kávéjához sem
nyúl.
  Felnyögtem.
  - Az átkozott! Amint belép, leköpöm!
  - Aha! - nyilatkozott a cserebogár-szõke ipse, emlékezetem szerint Titus
nevû.
  - Mi "aha"? - érdeklõdtem, közel ahhoz, hogy fegyvert rántsak.
  - Tudod - kezdte Blick, egy kávéfoltot pacsmagolva a kézelõjén -, tegnap,
amikor bejöttél ide, és leadtad a mûsorodat, azt tévedtük, hogy tele vagy
humorérzékkel. Minden egyébbel inkább tele vagy, de legfõképpen gõggel. Nem
csípjük az effélét, a szimatok úgyis folyton belénk akarják törölgetni a
csizmájuk talpát és az orrukat. Ja, amennyiben HáKá nem említette volna,
szerdánként kell leadnod a heti lõlapodat, tehát holnap, úgyhogy meló után ne
húzz el, hanem fáradj a lõterembe. Az erõnléti edzés idõpontját magad
választhatod meg, a lényeg, hogy heti négy órát teljesíts. Figyelmedbe ajánlom
a hétfõt és a pénteket. Mi valamennyien akkor edzünk.
  - Hálásan köszönöm. Ha még egy kávét is kapok, akár adoptálhattok is -
mondtam.
  Vis Major lépett a szobába. Csüggedtnek látszott. Széttárta karjait.
  - Ilyen lepra helyet! Zugról-zugra felforgattam az egész raktárt, még a
patkányokat is kínvallatóra fogtam, de egy fia csulacsészét nem találtam. Ne
csüggedj, csöppségem - sóhajtotta, matrózosan megveregetve a vállamat -,
egyelõre kapsz egy staniclit, aztán majd felhajtunk valahol egy jó kis
köpõszilkét. Szétnézünk a konyhafelszerelési üzletekben, az irodabútor
áruházban, esetleg betérünk egy kórházi hurutosztályra.
  - Szólíts Kyrának - közöltem kimérten. - Nyugodt lehetsz, nem fogok köpködni.
  - Ezt elõbb is tudathattad volna. Mint mondottam volt, most jövök a
raktárból; glédában álltak a hánytálak.
  - Megkérhetlek, hogy ne szemétkedj velem?!
  - Megkérhetsz, de csakis diplomáciai alapon: te se, én se.
  - Ámen - bólintott Blick. - Kaptok kávét. Kyra, hogyan kéred?
  - Fele kávé, fele tej, cukor nélkül.
  - Jut eszembe - kacagott fel Titus -, marha jó viccet hallottam. A pasas két
heti üzleti távollét után hazamegy, és azt mondja a feleségének: drágám,
csinálj úgy, mint a gólya! A nej újszerû élvekre számítva tüstént féllábra áll.
Nem, nem, kiáltja a férje: költözz!
  - Nekem is jut eszembe - mondta Vis Major, a kávéját kavargatva -, ma reggel
Camea felszólított, hogy gólyázzak.
  - Bocs - nyögte Titus.
  A szamuráj felvonta szemöldökét.
  - Bocs? Nincs bocs.
  - Mit csinálsz?
  - Maradok. Piszok régen ott lakom, jól be is laktam a házat. Szemernyit sem
költözöm.
  - Neked van igazad - helyeselt egy közepesen kék ajkú, kövérkés zsaru; az õ
nevét még nem sikerült megjegyeznem. - Kérdezz meg egy jogászt, tiszta az ügy:
Camea kezdeményezte a válást, semmit sem tud felhozni ellened, legfeljebb az
elhidegülést, ergo: pakolhat és mehet.
  - Camea még elõttem elsöpört valahová, és szörnyen eltökéltnek látszott.
Jelenlegi elmeállapotát látva attól tartok, hogy harcolni akar.
  - Harcolni?! Ellened?! - szörnyülködött Blick, már-már a könnyeivel küzdve. -
De hát miért?
  Vis Major a vállát vonogatva meghajlította a kiskanalat; nem parafenoménként,
csupáncsak dühbõl.
  - Világos! - kiáltotta Kék Ajak. - Provokáció! Ha Vis Major hibájából mondják
ki a válást, akkor Cameáé a ház és egy csomó tartásdíj. Ne hagyd magad a
tettlegességig felhúzni! Az ítélethirdetés napjáig ne csajozz!
  - Fûszeres kaját ehetek? - érdeklõdött a szamuráj.
  - Ehetsz, de ne vizelj a mosdókagylóba - tanácsolta Titus.
  - Nagyon ügyelj arra, mi szalad ki a szádon mérgedben! - folytatta Kék Ajak.
- Készülhetsz: a nejed bemikrofonozza a házat, és minden szót magnóra fog
venni...
  - Na jó - mondtam, az ajtó felé indulva -, attól tartok, eltévedtem. A
rendõrségre indultam, és a Hátrányos Helyzetû Férfiak Klubjában kötöttem ki.
  Vis Major karon ragadott.
  - Gyere. Elviszlek kocsikázni.
  - Várj még egy szóra! - sürgölõdött a kéklõ szájú zsaru. - Nagyon fontos:
beszélj HáKával, hogy tegyen vissza Blick mellé, mielõtt a nejed összehoz
Kyrával!
  Vis Major rám meredt, majd a tanácsnokra.
  - Vele?! - kérdezte mélységesen megrökönyödve. - Ne barmulj, Sidney! Még
Blickkel is hamarabb összejönnék!
  - Gyere, veszünk nektek vazelint - mondtam fogcsikorgatva, és kivonszoltam a
szamurájt a szabad ég alá.
  A kocsiban hátradõltem. Mereven magam elé bámultam.
  - "Te se, én se"? - kérdeztem.
  Körme hegyével megkopogtatta a vállamat.
  Ránéztem. Szarkalábak futkároztak a szeme sarkában. Bõrén átütött a zsendülõ
borosta.
  - Válságos a helyzetem - közölte. - Ehhez idomult a kedélyem is. Ne haragudj.
  Nem feleltem. Õ sem cifrázta tovább. Átlapozta a csíptetõs táblára tûzött
papírokat, memorizálta a körözött bûnözõk, jármûvek adatait, hangosabbra
csavarta a rádiót, és gázt adott.
  - Méregzöld Toyota Tercelt keresünk, a legújabb kiadásút - hadarta a fátyolos
hangú diszpécser az éterben -, rendszáma UZL 663. Ha látja valaki, hívja
Schwarz hadnagyot. Ismétlem, Schwarz hadnagyot.
  Vis Major marokra kapta a mikrofont.
  - Mi van a Toyotával? - kérdezte.
  - Keressük - felelte kimérten a hölgy.
  - Kösz, szivi. Így mindjárt más. - A szamuráj felém fordult. - Nézd meg a
táblán a Toyotát.
  - Nincs rajta - tudattam egy perc múlva.
  Ismét a tenyerébe zárta a mikrofont.
  - Mióta keressük a Toyotát? - érdeklõdött.
  - Három napja. Lopott kocsi - vágta rá a nõ.
  - Miért nem találom a papírjaim között?
  - Gondolom azért, mert trehány. - Katt.
  Vis Major vállat vont. Vörös téglából emelt, csatahajó forma épület elõtt
gurultunk. Nem kellett elolvasnom a bejárat fölé erõsített táblát, az iskolák a
világon mindenütt egyformák.
  A szamuráj lelassított, kényelmesen szemlélõdött. Kétszer megkerültük a
tömböt. Sápadtra untam volna magam, ha nem figyelem a pasas arcát. Láttam
összeszûkülõ szemét, néma fejcsóválását, csúfondáros vigyorát.
  Mindezt nem tudtam mire vélni, hiszen néhány parkoló személygépkocsin és egy
horpadt furgonon kívül csupán négy-öt légy tartózkodott az utcában.
  Még egy kört mentünk.
  Elhanyagolható változás történt. A furgon kormánya mögött ülõ fiatal srác
kinyitotta az ajtót, és lustán, közönségesen nyújtózkodott. Apró termetû, ómódi
kalapot viselõ öregasszony robbant ki egy bérház kapuján, és futólépésben
megindult az automata póráz végén vágtató bernáthegyi kutyája mögött. Méteres
dísztû állt ki a kalapjából, akár egy nyílvesszõ.
  A szamuráj az órájára pillantott, lehalkította a diszpécsert, és újabb kört
tett az épület körül.
  - Beavatnál? - kérdeztem.
  Felsóhajtott.
  - Jó. Mit látsz?
  - Semmit.
  - Ezt vártam.
  Ebben maradtunk. Az iskolában kitört a szünet. Kamaszok lepték el az udvart,
a járdát. Néhány srác a veszteglõ furgont kerülgette. A sofõr végzett reggeli
tornájával, immár szilajul dohányzott, a kerítéshez dõlve. Cigivel kínálta az
arra õgyelgõ fiúkat.
  - Aha - mondtam. - Megcsípjük?
  Vis Major újra elvigyorodott.
  - Látod a sárga Citroënt? A kék BMW-t, és az utca végében a fekete Rovert?
  - És?
  - Három kocsinyi nyomozó lesi a terepet.
  Kész. Ennyi. A szamuráj úgy vélte, hogy ezúttal kimerítõ alapossággal
felvilágosított.
  - Hát akkor mi mit keresünk itt? - érdeklõdtem.
  - Vond magadhoz a táblát és lapozd végig a körözéseket.
  Megtettem. Felismertem a cigarettát kínálgató ifjút, jóllehet fotózáskor még
kevésszálú, vörhenyes körszakállt és egérbajuszt viselt.
  - Egyetlen kukkot sem értek - morgolódtam. - A nyomozók miért nem kapják el?
  Vis Major elvigyorodott, megnyomott néhány gombot a rádión, majd a szája elé
emelte a mikrofont.
  - Itt ül mellettem egy kollegina, és nem érti, miért lapultok - mondta
kedélyesen.
  - Menj a pokolba - sziszegte egy fojtott hang.
  A szamuráj rám pillantott enervált szemhéja alól.
  - A Hadnagy úr - közölte bizalmasan. - Hadnagyom, elkapjátok a füvest, vagy
csak az aranyereteket növesztitek?
  - Tûnj el innen, ne szúrd el a melónkat. Rá fogunk ragadni a srácra.
  - Ja?! - Vis Major derûsen felnevetett. - Minden világos: a fiú elvezet
benneteket a Legfõbb Füvészhez. Hülyének néztek?
  - Nem esik nehezünkre. Húzz el a francba.
  - Egy: három hete itt dekkoltok, szerintem a srác is tuti abban, hogy rá
vigyáztok. Kettõ: õ legfeljebb a legközelebbi Fasírt Bárig vezet el benneteket,
aholis megszemlélhetitek, hogyan kapja be a hamburgerét.
  - Óhajtod, hogy felhívjam a fõnöködet? - sisteregte a fojtott hangú zsaru.
  - A Lelki Segélyszolgálatot hívd fel - tanácsolta a szamuráj.
  Lehajította a mikrofont, és a gázra lépett. Hallottam, hogy az anyját
emlegetik az éterben, különféle járványos megbetegedésekkel és a legõsibb
iparággal összefüggésben.
  A cigarettát osztogató fickó felkapta a fejét, gyors pillantással felmérte a
terepet, és úgy döntött, veszni hagyja a furgont.
  Futásnak eredt.
  Füstölgõ gumikkal söpörtünk utána. Vis Major széles mozdulattal csavargatta a
kormánykereket, szájszegletében igen-igen csúnya mosoly vibrált.
  Fogalmam sem volt, mit csináljak, fõként kapaszkodni szerettem volna.
  - Készülj - hallottam, miután a menekülõ után nyomultunk egy magas
palánkkerítéssel szegélyezett, keskeny utcába. - Én nem érek rá, vezetek.
  - És én?
  - Te nem vezetsz - állapította meg tárgyszerûen.
  - Dögölj meg - nyögtem. Stukkert rántottam.
  A kocsi nekilódult, s bõgõ motorral rohant a fickó után. A lökhárító a
menekülõ sarkát súrolta.
  A füvész fel-felbámult a palánkra, de sehol nem látott rajta fogódzót, így
hát talpalt tovább, egyre jobban a kerítéshez húzódva.
  - Telemegy szálkával, aztán estig is filézhetjük - dünnyögte a szamuráj.
  A kocsi a srác oldalához közelített.
  Kilöktem az ajtót. Gyomron vágtam vele a tagot, aki éppen nagy trükkre
készült: lendületet vett, hogy a járgányra vesse magát, és a tetõre jutva
átpattanhasson a kerítés fölött.
  A füvész megroggyant az ütéstõl, s bár azt a látszatot akarta kelteni, hogy a
hasát tapogatja, feltûnt, mit mûvel igazából: stukker után markolászik a
dzsekije zsebében.
  Nyugodtan lõhettem volna, a gyakorlatokon ezerszer is átvettük ezt a
helyzetet - és éppen ezt -, megtámogatva a statisztikával, hogy a legtöbb zsaru
efféle szituációban hagyja ott a fogát.
  Mindezt villámgyorsan érzékeltem, s szempillantás alatt cselekedtem. Nem
tüzeltem. A stukker agyával állon vágtam a görnyedt fickót, ugyanakkor
felrántottam a térdemet, és elõrelendültem a fejemmel.
  - Hûha - nyögte Vis Major a füvész romjai fölött.
  Rápillantottam. Keskeny verítékcsík araszolt a halántékától a nyaka felé.
Ökleit a zsebébe süllyesztette.
  Legfeljebb félméternyi terünk volt a kocsi és a palánk között. Felkaptuk az
ájult fickót, és begyömöszöltük a hátsó ülésre.
  A szamuráj a jobb oldali ajtón át tömködte magát a helyére. Bezuhantam mellé,
hátraejtettem a fejem, és hatalmasat sóhajtottam.
  - Szinte szuper voltál- nevetett, tenyerét a térdemre ejtve. - Ám, ha nem
esik nehezedre, ugyan szedd már el tõle a lõszerszámot.
  - Collapsusban van - feleltem közönyösnek szánt hangon.
  - Helyreigazítalak: a kocsinkban van, a hátunk mögött. Engem idegesítenek a
tarkómnál fetrengõ fegyveresek, ha mégoly ájultak is.
  Feltérdeltem az ülésre, és kirámoltam a füvész dzsekijét. Zsebre vágtam fél
doboznyi édeskés illatú cigarettáját és a stukkerét; közben hatvan kilométeres
tempóban robogtunk hátrafelé. Miután visszazuttyantam a helyemre, nem állhattam
meg szó nélkül a történteket.
  - Látom, kivert a víz, Szamuráj. Aggódtál értem.
  - Még most is aggódom. Fél motozás nem motozás.
  - Vetkõztessem pucérra?
  Vállat vont.
  - Ha kedvedet leled benne?! Elõtte azonban nézd meg a nyakát elölrõl,
hátulról, a veséje táján is kotorászhatnál, aztán még a bokáit is fésüld át. Ha
ezzel végeztél, nem bánom, a tied lehet. Zsenge husi, nincs több huszonkét
évesnél.
  Visszatérdeltem az ülésre és átkutattam a fickót. A nyakába akasztott láncon,
a tarkójánál bõrtok függött, élesre fent borotvát találtam benne. A bokájára
erõsített tartóban kilenc milliméteres Beretta lapult.
  Leizzadtam.
  Õszinte meglepõdésemre a szamuráj nem fölényeskedett. Meglehetõsen jó
tempóban döngettünk a hivatal felé. Mögöttünk három ismerõs kocsi is nyomult:
sárga Citroën, kék BMW, fekete Rover.
  - Ezek letépik a fejedet - jósoltam.
  - Aha - bólintott, s a csúf félmosoly ismét megjelent a szájszegletében.
  - Direkt szívatod õket?
  - Ah! - Rám kerekedett a szeme. - Te nem jártál még a szobámban! Oklevél lóg
a falon! Bõrkeretben! Nem szívesen dicsekszem vele, szerénységem legendás. De
nincs mit tagadni rajta, okleveles vagyok. Okleveles naiv.
  Lebarmozhattam volna, de inkább hallgattam.
  - Féltem, hogy agyonlövöd - mondta egy perc múlva.
  - Kit?
  - Ezt a szerencsétlent.
  - Aha. Attól nem féltél, hogy õ lõ agyon engem?
  - Nem bírt volna, kézben volt a stukkerem.
  - Akkor hát ezt is átbeszéltük. Jól szórakoztál?
  - Még nincs vége.
  - Most jön a letolás. Habos ajkak, dülledt szemek. Még csak két napja nézem,
de máris szörnyen unom. Miért csináltad?
  - Tíz éve mûvelem, képzelheted, én mennyire unom. A srác senkit sehová nem
vezetett volna. A Legfõbb Füvészt viszont mindenki ismeri, ám senki nem mer
hozzányúlni.
  - Még mindig nem értem.
  - Nincs is mit érteni rajta. Tulajdonképpen semmi sem történt. Néhány kölyök
nem jut ma füves cigihez. Ennyi.


  Dermesztõ jelenet volt. Schwarz hadnagy õrjöngött legintenzívebben, a többiek
sápadtan fel-felmorrantak. Az elcsípett füvész kábultan egyik lábáról a másikra
állt, és az asztallapra kiállított arzenálját, cigarettás dobozát nézte.
Kedvetlennek látszott.
  E.T. is azt játszotta, hogy õ okleveles naiv, egyre csak hajtogatta: "de
hiszen köröztettétek". Gyönyörû titkárnõje vakító tálcáról kínálta a kávét.
  Vis Major pedig észrevétlenül felszívódott körünkbõl, a direkt neki rendezett
szeánszról.
  Schwarz figyelt fel elsõként a káromolt személy távollétére.
  - Hová lett az a mocsok? Látta valaki elmenni?
  - Nem - feleltem higgadtan. - De nincs itt.
  - Hol van? - üvöltött E.T.
  - Itt nincs - mondtam újra, s nevetés kaparta a torkomat.
  Kezdtem élvezni a helyzetet.
  A dühöngõk megfagytak. Némán a folyosóra nyomultak.
  Amikor kiléptem az irodából, Schwarz ugrott hozzám. Széles mosollyal
nyújtotta a kezét.
  - Mostanában folyton összefutunk - mondta. - Engedje meg, hogy bemutatkozzam
végre. - Két tenyere közé vette a kezemet. Hadarásából csak ennyit értettem:
- ... hadnagy vagyok. Fogadja õszinte részvétemet, amiért azzal a böhöm
barommal kell dolgoznia.
  Bólogattam, s elõre mormoltam magamban, milyen szövegrész következik: "ha
bármi problémája van, ha szívesen kávézna..." stb.
  Schwarz szinte szó szerint elmondta a kötelezõt, még kétszer felgyújtotta
mosolyát, végigsöpört rajtam türkizkék szemének döglesztõ pillantásával, és
végre eleresztette a kezemet. Õ elsuhant, a két ujjam közé csúsztatott névjegye
maradt.
  Schwarz visszafordult a folyosó kanyarulatából.
  - A priváton is hívhat - búgta szexin.
  Vis Major megállt a hátam mögött.
  - Gratulálok - közölte.
  - Most kéne a hánytál.
  - Megszokod hamar. Pár perccel ezelõtt majdnem ugyanezt mûveltem két
emelettel följebb, a nyomozóknál, bizonyos Gigi hadnagynõvel.
  - Megtudtad, amit akartál? - kérdeztem udvariasan.
  - Mindig megtudom - bólintott.
  - Tegnap még azt gondoltam, hogy elõbb-utóbb kirúgnak innen téged. Ma már
tudom: tévedtem. Rövidesen megölnek.
  - Ne félj, majd úgy intézem, hogy éppen ne légy velem.
  - Drága vagy.
  - És milyen éhes. Ugorjunk el egy bisztróba.
  Elugrottunk.
  Míg én elfogyasztottam két halványzöld salátalevelet és egy csésze joghurtot,
Vis Major beburkolt két malomkerék méretû zsömlét, sonkával, tojással,
majonézzel és egyéb gyilkos koleszterinfélékkel. Erre vonatkozó,
felvilágosító-életmentõ célzatú elõadásomat passzív toleranciával viselte,
jóllehet közben kibámult az ablakon, és szemlátomást egészen másutt járt az
esze, de legalább nem hurrogott le.
  A szénhidrátokkal és a koleszterinekkel végezvén szóba hoztam néhány
módszert, melyek segítségével a fittség visszanyerhetõ. Éppen a fogyasztó
hatású fülbevalóknál tartottam, amikor a szamuráj felkapta a szalvétát, majd
értem nyúlt, és az utcára vonszolt.
  Mivel nem értettem, mi történik velem, berántottam a vészfékemet, és
magyarázatot követeltem.
  Vis Major türelmetlennek látszott. Valósággal túszul ejtett, behajított a
kocsiba, a volán mögé ásta magát, és kiló hússzal betört a forgalomba.
  Pattogni készültem, ám hirtelen elkötöttem a nyelvemet: méregzöld Toyota
Tercel suhant elõttünk, UZL 663-as rendszámú.
  - Hogy csinálod? - nyögtem hosszú-hosszú hallgatás után. Úgy éreztem magam,
mintha én lennék a varázsló inasa.
  Vis Major legyintett.
  - Ez is csak egy kártyatrükk a sok közül.
  - Követelem, nyisd fel a szememet.
  Oda sem pillantva az arcomhoz nyúlt, és két ujjal kitámasztotta a
szemhéjamat.
  - Nna - mondta. - Tartsd így.
  Elölrõl kezdtem.
  - Követelem, hogy felvilágosíts!
  - Nehezet kérsz - sóhajtotta. - Mindig hadilábon álltam az intimitásokkal.
Nos, azt ugye tudod, hogy miben különböznek a fiúk a lányoktól!? Ha e
különbözéseket összeillesztjük, akkor jön létre a szexuális aktus. Te pedig
tökéletesen felvilágosultál.
  Duzzogva ültem mellette, holott tudtam: ez nem módszer vele szemben.
  Kisvártatva rám sandított a szeme sarkából.
  - Nagyon eltûnõdtél. Nincs kisöcséd? Sosem jártál strandon, pancsoló medence
közelében?
  - És ha nem, akkor illusztrálni fogod?
  - Sajnálom, nem tehetem. Beragadt a cipzáram.
  Ezenközben gyér forgalmú mellékutcákon suhantunk, két-három utcahossznyira
lemaradva a zöld Toyota mögött.
  - Miért olyan fontos ez a lopott kocsi? - firtattam.
  - Talán azért, mert nem is lopott.
  - Nem?!
  - Amennyire én tudom, a felkent tulajdonosa ül benne.
  - Ezek szerint nem a Toyota, hanem a pasi kell Schwarzéknak. De miért nem ezt
mondták?!
  - Éppenséggel kielégíthetem a kíváncsiságodat. Ehhez kellõ tapintatot kell
összegyûjtenem, ugyanis feltûnt, hogy karmolod a tagot, és nem szívesen
ábrándítalak ki belõle.
  - Ismerd el, gyönyörû szája van. Kísértõ, érzéki.
  - Harapnám - bólintott. - A Toyotában egy Mariano nevû tag ül, régi kedvenc
informátorom. Néha meggyón egy-egy hétpecsétes titkot, minek következtében
sejteni kezdem, hol keressem ezt vagy azt a gengsztert. Mariano másoknak is
súg-búg olykor, komolyabb dolgokról is, mint amilyen például a
kábítószer-kereskedelem. Tegnap este híre terjedt az alvilágban, hogy szegény
Marianónak halnia kell. Mariano kocsiba vágta magát, de hiába keresett
menedéket. Immár a legkedvesebb barátai sem szeretik õt eléggé.
  - Ezért aztán Schwarz védõõrizetbe akarja venni?
  - Érzelmes fickó vagyok, ha kevésbé látszik is rajtam. Saját védõszárnyaim
alá veszem Marianót.
  A zöld Toyota eltûnt a parkolóház lejárójában.
  Az éterbõl név szerint szólították Vis Majort.
  - Jelen - morogta a keresett. - Táviratot kaptam?
  - Ne szórakozzon, figyeljen! - dörrent a diszpécsernõ hangja. - A
Weekend-lakótelepen, a kiserdõ felöli oldalon mosómedvék fosztogatják a
szemetes konténereket. Egy egész falka. Söpörjön oda.
  - Mosómedvék?! - merengett Vis Major homlokráncolva.
  Kocsink a parkolóházba kanyarodott. A zöld Toyota a füstös folyosó végén
suhant.
  - Igen, mosómedvék! - kiabálta a diszpécser. - Óhajtja, hogy lebetûzzem?
  - Ne fáradjon, úgyis csak belezavarodna - mondtam a mikrofon fölé hajolva.
  Vis Major vigyorogva félretolt.
  - Szivi, nagyon köszönöm a gondoskodását, de ennyire nem állok tréül. Kínai
mosodást tartok.
  - Miii? - visította a nõ.
  A szamuráj ledobta a mikrofont, élénkebben érdekelte a Toyota. Folytattam
helyette a társalgást.
  - Még egyszer köszönjük. Folyamatosan aktualizáljon minket mosómedve-témában.
Ha netán megszorulunk valamikor, kitesszük a szennyesünket a kiserdõ mellé.
  Vis Major kikapcsolta a rádiót.
  A Toyota mellé kanyarodott.
  Mariano görnyedten állt a félig nyitott ajtóban, tekintete ûzötten cikázott.
  - Nyugodt lehetsz, senki nem követett - mondta neki a szamuráj, mire a
szembeszökõen kockás zakót, kockás sildes sapkát viselõ, benyomásom szerint
leginkább borzra emlékeztetõ ábrázatú fickó kiköpte a fogai közt tartott, rég
elhamvadt szivarcsonkot, és hervadt vigyort csiholt klassz pártfogójának.
  Helybõl megállt az eszem. Míg az eszem állt, kezdetét vette a férfias
fecsegés, amelybõl szinte semmit nem hallottam. Megpróbáltam szájról olvasni,
ám az éber Vis Major rám morrant.
  - Átmenetileg vakulj meg.
  Nem tehettem. A szamuráj úgy fordult, hogy eltakarja elõlem a borz-képût, s
ez nem esett nehezére, hiszen széltében is, hosszában is jócskán túlnõtte a
statisztikai átlagot.
  Ücsörögtem a sápadt fényû neonok által gerjesztett homályban, a szürkén ködlõ
füstben, mélyen a föld felszíne alatt, attól tartva, hogy rövidesen felüti a
fejét a szervezetemben valami kezelhetetlen bányászbetegség.
  A pasasok egyáltalán nem törõdtek velem, szõtték összeesküvésüket.
Rosszkedvûen szemléltem a mozgó célpontot: Vis Major hátát, melyet a széttárt
kabátszárnyak még szélesebbnek mutattak, és a fekete farmerba bújtatott,
nyughatatlanul mozgó lábakat.
  No lám. A szamuráj egyáltalán nem olyan higgadt, amilyennek mutatkozni
szeretne. Miként lehetséges, hogy eddig még nem szúrt szemet a mozgása?! Hiszen
láttam, pontosabban érzékeltem az elsõ perctõl fogva: hintázik, miként egy
vitorlás a hullámverésben; szinte szünet nélkül himbálja a felsõtestét,
emelgeti a lábait, akár egy visszeres fájdalmaktól kínzott takarítónõ. Képtelen
ötlet volt, annál inkább elbûvölt kis idõre: mi volna, ha a szemem láttára
ragadná el a pasast egy hevenyen támadó mélyvénás trombózis?!
  Ekkor Vis Major rohamozni kezdett; amit mûvelt, meglehetõsen idegen volt az
én kifinomultságomtól: letépte Mariano sapkáját. Majd zakóját.
  Bedobta a cuccot a Toyota hátsó ülésére, s már-már azt vártam, hogy utána
vágja Marianót, aztán ráborul. Kedvem lett volna tárcsázni a feleségét: voilá,
a válóok!
  Ám a roham másként folytatódott.: a szamuráj leöltötte a saját kabátját, és
felsegítette pátyoltjára.
  A három számmal nagyobb bõrdzsekitõl szabadulva nem látszott többé
behemótnak. Sõt, egészen emberi formája lett: harmincvalahány éves férfi,
válófélben: gyûrött fekete inge kibuggyant a derékszíja fölött, stukkere
hivalkodott a zsarumelltartóra fûzött tokban.
  Átkarolta Marianót, és betámogatta mögém a kocsiba. Leszerelte magáról a
hónaljtokot, és a borz-képû mellé dobta. A fegyvert zsebre vágta, majd lehajolt
hozzám.
  - Rögtön visszajövök. Vigyázz rá.
  Pisztolyt rántottam. Vis Major szégyenlõs vigyorral a mûszerre borította
ménkû nagy tenyerét.
  - Nem így értettem. Õ oké. Akkor vigyázz rá, ha valaki õt fenyegetné.
  - Tudatában vagy annak, hogy mit mûvelsz? - érdeklõdtem.
  Bólintott.
  - Ritkán cselekszem transzcendens sokkban. Imponálóan szépen mondtam?
  Ezzel elhajózott. Fekete alakja gyorsan beleolvadt a parkolóház sötét
rútságába.
  Mariano összegörnyedve ült mögöttem, néha hisztérikusan felvihogott.
  Kisvártatva azon kaptam magam, hogy kezdek eszméletlenül felidegesedni.
Hátranéztem a vállam fölött. Az aprócska informátort maga alá temette a
hatalmas bõrkabát.
  - Most mi van? - kérdeztem
  - Elment - informált a kérdezett.
  - Visszajön?
  - Mindig - mondta, mámoros hangon.
  - Itt ülök a kétségek közt, amikor mosómedvék fosztogatnak a lakótelepen -
morogtam.
  - Mosómedvék? - szisszent Mariano. - Mifelénk nem is honosak.
  - Nem?! Pedig fosztogatnak. A diszpécser mondta.
  A fickó vállat vont.
  - Õ tudja. Ha botanikus.
  - Zoológus - helyesbítettem, mûveltségembõl kifolyólag.
  Mariano rám meredt.
  - Zoológus létére mit keres a Yardon?!
  - Ne menjünk bele - ajánlottam. - Vis Major majd kideríti. Gondolom, azért
ment el.
  - Miért?! - nyögte hökkenten.
  - Nem azért? - kérdeztem ravaszul.
  - Nem, hanem próbababáért.
  - Mit fog vele kipróbálni? Valami új figurát?
  Mariano utolért, mármint intellektuálisan. Szomorú képpel felelte:
  - Tök régit.


  Megláttuk, csakhamar.
  Vis Major úgy bukkant elõ a ragacsos homályból, mint egy figura az álmaimból:
fekete öltözékben, világító-sápadtan, komor szemmel, sötét hajúan; fehérellõ
torzót szorított magához. A dermedt lány ölelõ mozdulatba fagyott karral,
csodálóra rajzolt tekintettel, félrecsúszott hajjal csüggött a mellkasán.
  Úgy festettek, mint egy táncos és hölgye, egy hét múlva, midõn az összes
vendég rég elment már, a gyertyák végsõt sercentek, s a fatáblás ablakok mögül
elõlépett az utolsó táncos: a Halál.
  Vis Major felöltöztette szépséges hölgyét. Ráadta a kockás zakót, sildes
sapka alá tömködte a kóc hajat, kesztyûbe bújtatta a merev ujjakat. Végül a
kormány mögé támasztotta a fél babát.
  Ezután beült mellénk, elrejtette a kocsit a folyosó legsötétebb zugába,
lekapcsolta a lámpákat, és cigarettára gyújtott. Elõttem, a szürke falon fekete
felirat ordított, percekig bámultam, pedig nem volt semmi értelme.
  Így festett: ÖRÖM.
  Mariano halkacskán vacogott mögöttünk, aligha örömében.
  Hallgattam, ahogy a használt füst visszadübörög a szamuráj tágas tüdejébõl.
  Mindeme lázas elfoglaltságok közepette valahol elvesztettem a fonalat, mivel
a körülményekkel mit sem törõdve, ismét az elõzõ esti illat lopakodott az
orromba, s lerészegített.
  Arra kaptam fel az eszméletemet, hogy Vis Major gyors mozdulattal a
hamutartóba töri a cigarettát.
  Gumik sivítottak, túlhajtott motor hörgött, közeledõn.
  Kék BMW vágtatott elõ. Bepördült iménti helyünkre.
  Az automata ablak az ajtókeretbe siklott.
  Felbukkant egy kéz.
  Élesen láttam a mandzsetta fehérét, a csukló rózsaszínét.
  A fegyvercsõ sötétjét.
  A torkolatból elõcsapó apró lángnyelvet.
  A Toyota oldalablaka szilánkokra robbant; a sildes sapka megbillent, majd
eltûnt szem elõl.
  A BMW kifarolt a parkolóhelyrõl, és õrült tempóban, meg-megcsúszva eltûnt a
folyosókanyarulatban.
  Néhány percig szótlanul üldögéltünk. Megpróbáltam beélesíteni a szememet,
hiába, a festett betûk kígyóztak, úsztak a falon; azt hiszem, egyikünk sem hitt
nekik.
  Amikor kezdtem azt gondolni, hogy a bénító szürkeség elfolyt velünk az
örökkévalóságba, Vis Major megmozdította a kocsit, és kihajtott a napvilágra.
  - Visszanyerheted a látásodat - mondta.
  Mielõtt felelhettem volna, bekapcsolta a rádiót. Jókor, a diszpécser éppen õt
kereste.
  - Lövöldözést jelentettek a Hoffman-parkolóházból. Nézzék meg, mi a pálya -
hangzott az utasítás.
  - Odahajtok - felelte a szamuráj kimérten.


  Mariano eltûnt mögülünk.
  Elszívtunk egy-egy cigit az áradó napfényben. Nemigen váltottunk szót
egymással
  Azután visszagurultunk a tetthelyre.
  Vis Major komoran nyúlt a mikrofonért.
  - A Hoffmanból jelentkezem. Megtaláltuk a keresett Toyota Tercelt. Rendszáma
UZL 663, színe haragszom-zöld. A kocsi bal oldali elsõ ablakát lövés zúzta
szét. Az ülésen heverõ áldozat kora meghatározhatatlan, neme nõ, ruházata
piros-kék-fehér kockás zakó, kockás sapka, barna bõrkesztyû, semmi más. A
lövedék a bal halánték magasságában hatolt a koponyába.
  - Hogyhogy semmi más?! - firtatta a diszpécser. - Meztelen a tetem?
  - Elõrehaladott hullamerevség - darálta zavartalanul a szamuráj. - A test
hiányos.
  Kiléptem a kocsiból, és félrevonultam.
  Újra szemközt találtam magam egy fekete felirattal.
  Ez azt mondta: SZERETET.
  Sírnom kellett.
  Vis Major tenyerét éreztem a vállamon.
  - Ne hagyj cserben - kérte komoran.
  - Mi ez?! - nyögtem.
  A falhoz pördült, és végighúzta mutatóujját a festett szöveg alatt.
  - Szeretet - olvasta.
  Nem hagytam magam kizökkenteni.
  - Tudod, ki tette!?
  - Nem tudunk semmirõl.
  - Láttam! Felismertem!
  - Szamárságokat beszélsz. Itt egy agyonlõtt kirakati bábu hever.
  - Felismertem! Schwarz volt! Marianót akarta kinyírni! Ez volna a rendõrségi
védõõrizet?!
  - Nos, jó. Mielõtt még egy szót kiejtenél, nézd meg a babát! Ripityom a feje!
  Mély lélegzetet vettem.
  Összefont karral, derûs arccal álltam a kocsi mellett, amikor a kék BMW elénk
gördült.
  Schwarz ruganyosan lépett ki a kocsiból.
  - Mizújs? - kérdezte fölényes mosollyal. Azután a Toyotához sétált.
  Csaknem olyan merev lett, mint a tetem.
  - Megint elszabadult egy aberrált - dünnyögte a szamuráj. - Kirakati babákat
öldös. Elképesztõ.
  A hadnagy felüvöltött.
  - Miért rángattál ide? Mondhattad volna, hogy...
  - Azt akartam, hogy a saját szemeddel lásd - közölte Vis Major. - Minden
esetbõl tanulhatsz valamit.
  - Te viszont minden esetben elfelejted, hogy régen nem vagy már õrnagy úr!
  - Fenét felejtem. Teszek rá.
  Ezzel visszaültünk a kocsiba, és elgurultunk.
  Hazavittem a lõlapomat. Letettem az asztalra, fölé hajoltam. Ilyet még sosem
csináltam, pedig serleget is nyertem, vitrinnyit. Ezúttal egyetlen tárnyi
golyóval eltûntettem a lap közepét. Öklömnyi lyukat vájtam bele.
  Leültem, gondolkoznom kellett. Szobakertem illatozott, s amikor a szürkület
közeledtével a bambuszredõnyök leereszkedtek, az aranykehely nevû kúszónövény
féltenyérnyi, nappal alvó bimbói halk roppanással, egyszerre feltárultak;
bepillanthattam a sárga virágok barna sávokkal erezett torkába.
  Nem hatott ésszerûen, mégsem azonnal rúgtam el magamtól a gondolatot: Derina
itt hagyott magából valami éterit, a leglényegét. Ezért hülyülök.
  Mélán bekanalaztam egy pohár kefírt. Közben lázadás feszegetett belülrõl:
muszáj nekem efféléken tengõdnöm? Hogy száz évig éljek, mint egy albán
hegyipásztor? Egyáltalán: a kefírtõl lõ- és schwarzhatatlan leszek? Na ugye?
Meg is egyeztem magammal: holnaptól gyümölcsjoghurtot fogok enni, áfonyásat.
(Piros áfonya: Vaccinium vitis-ideae; humuszkedvelõ, örökzöld bokrocska,
szélte-hossza kettõ-húsz centi, harangszerû, fehéres-rózsaszínes virágait
bordópiros bogyótermés követi: nemcsak gyönyörû, finom is.)
  Könyvet ragadtam a kezembe. Díszkötéses, bölcs mûvet, amely nélkül be sem
tettem a lábamat kedvenc irodalmi kávéházamba. Mivel minden második arra járó
ezt a kötetet hurcolta magával, s hozzá olyképpen, hogy a veretes mû szerzõje
és címe kitûnõen látható legyen, nem kellett témákat keresgélni, legott
kialakulhatott a mûvelt társalgás. Egyik-másik intellektuális ismerõsöm
hónapokig is titokban tudta tartani, hogy képtelen volt tovább jutni az
impresszumnál.
  Felütöttem a kötetet, de ezúttal nem bírtam vele. Rádöbbentem, hogy másra
vágyom, olthatatlanul. De írtak-e valaha olyasmit, ami méltó a figyelmemre?
  Megtekintettem Derina könyvszekrényeit. A kínálat láttán jégkocka fõtt a
hátamon. Még Edgar Wallace is! Botrány! Hiszen a Professzor megmondta, hogy ami
szemét, az szemét!
  Ismerõsen csengõ névbe botlottam: Raymond Chandler. Két ujjal kicsíptem a
kötetet a többi közül. A címet meg sem néztem. Leültem egy karosszékbe.
Elszántan olvasni kezdtem.
  Már az elsõ negyedórában többször felnevettem, néhányszor meghatódtam;
folyamatosan élveztem a dolgot.
  Hiszen ez jó! És összefekszik a hangulatommal. Miért mondta a Professzor,
hogy inkább vakíttassuk meg magunkat, semhogy effélékkel tömködjük el
szellemünk pórusait?!
  Két órával késõbb felkaptam a fejem, és fennhangon szót intéztem magamhoz:
  - Hiszen te eddig tök sznob voltál!
  Visszafeleseltem.
  - Most már nem vagy az?!
  Szûzanyám! Mi a cikibb? Ha sznob vagyok, vagy ha nem?
  Kitõl remélhetek választ a kérdésre? Derina mulatott volna rajta, anyámhoz el
se érkezne, hisz az én problémám, nõvérem, Taria a horoszkópushoz küldene
válaszért, a Professzor beleszeretett egy mûlovarnõbe, és örökre otthagyta az
irodalmi kávéházat, Bruce leragadt a hengerûrtartalomnál, apám lelépett, amikor
tízéves lettem, és még arról sincs fogalma, hogy a család-elhagyás milyen ciki.
  Viszont Chandler jó. Marlowe-val bújtam ágyba. Azután álmodtam, és reggel
arra ébredtem, hogy minden éjjel efféléket szeretnék látni, mert amíg eme álmok
meg nem történtek velem, sejtelmem sem volt arról, milyen is lehetne az életem.
  Grand jeté, mondaná erre bármely francia, a nem franciák közül persze csak a
mûveltebbje. A balett-táncolásban használatos kifejezés repülésszerû, nagy
ugrást jelent, s természetesen átvitt értelemben is mûködtethetõ.
  És ez nem az elsõ grand jeté-m volt, amióta betettem ide a lábamat!
  Beálltam a zuhany alá, kritikusan megszemléltem az alakomat. Túl sok
kifogásolnivalót nem találtam rajta, ám azért egy pillanatra meginogtam. Lehet,
hogy mégiscsak jó lett volna kitömetni a melleimet szilikonnal?! Nem az
elrákosodástól való félelem miatt tettem le a mûtétrõl. Maga a kebelszobrász
beszélt le róla. Megkérdezte, mi a foglalkozásom, majd azt firtatta, biztos
vagyok-e abban, hogy nem nélkülözhetem a dinnyényi melleket. Mondtam, tutira
nem élhetek nélkülük, végre is snassz dolog, hogy hovatovább én vagyok az
egyetlen nõi lény a Földön, aki beéri a természet ajándékával. Tömjön ki! -
követeltem.
  Rávett egy próbára. Vízzel töltött lufikkal éltem egy hétig. És tényleg,
folyton láb alatt voltak. Nem csak a munkában, egyébkor is. Idõnként szívesen
átdobtam volna õket a vállam fölött, hogy ne akadályozzanak. Ilyesmit lufikkal
megtehet az ember, saját keblekkel legfeljebb kilencven év fölött, akkor is
csak különösen fáradt mellizmok esetében. Így hát nehéz szívvel letettem a
gigászi emlõkrõl.
  S amikor Bruce elõször hántott ki a blúzomból, rettenetesen szégyenkeztem. Ám
mert õ nem tette szóvá testi fogyatékosságomat, azaz a szilikonpárnák hiányát,
beletörõdtem a helyzetembe. Ekkora - és nem jókora.
  A zuhanyozással végezvén leültem a müzlimhez, és rágcsálás közben vékonyan
megvajazott, édes, foszlós kalácsról fantáziáltam. Hát ez megint Derina hatása,
az õ rossz szelleme, tiszta sor! Kalács! Nagynéném reggelenként magába fogadott
vagy kétmillió kalóriát. Aztán kiment a kertbe, szót váltott a növényeivel,
megérintette õket, rendbe tette a környezetüket, kapirgált, hajladozott, s csak
azután ült be az irodájába a tervrajzok közé. Ha ültében elzsibbadt, ismét
kisétált a kertbe. Odakinn alig is láttam felegyenesedve. Mindig kuporgott,
térden állt, négykézláb járt. Leginkább keskeny feneke villant elõ a zöldbõl.
  Az órámra pillantottam. Öt perc múlva indulnom kell. Kisiettem a szabadba. A
tavaszi levegõ illata nyomban lerészegített. S azon kaptam magam, hogy feszengõ
rügyeket szemlélek, ábrándosan nézem a zsenge levelek körül duzzadó földet;
hogy magam is robbannék, életre kelnék, ugyanarra az érintésre vágyva, amely
velük csodát tett.
  Járkáltam fel-alá, s nem állítom, hogy gondolattalanul. Amikor tizenöt perc
elszálltával arra ocsúdtam, hogy máris elkéstem, egyúttal azt is be kellett
látnom: egyetlenegy milliméterrel sem jutottam közelebb ama probléma
megoldásához, amelyre még tegnap eltökéltem magam, s amely kérdéskör azt a
címet viselhette volna: hát most mi van Mariano körül? Pedig - esküszöm! -
folyamatosan használtam az agyamat. Agyam azonban szelektált. Foglalkozott a
bontakozó tavasszal, az örökzöldek méltóságteljes szépségével, a madarak
füttyögetésével, a lilálló farkasboroszlánnal, ibolyákkal és kökörcsinekkel, a
repedezõ rügyekkel, az étrendváltoztatás ötletével, az azonosíthatatlan
illattal, holmi álmokkal, csupáncsak a külvilág szennyét nem érintette.
  Felkaptam a lõlapot, és beugrottam a kocsiba. A szakmai felkészülés során
rengeteg idõt töltöttünk azzal, hogy durva vezetési technikákat gyakoroljunk,
arra az esetre, ha bankrablókat vagy terroristákat kellene kergetnünk, netán
marcona üldözõk elõl akarnánk egérutat nyerni. Mindig, mindenben eminens
voltam, mást nem is tehettem, így hát az agresszív vezetés fogásait is prímán
elsajátítottam. Profi autóversenyzõk lemondtak volna keservesen elnyert
serlegeikrõl, ha aznap reggel összefutnak velem. Rekordidõ alatt értem az
irodához.
  Éppen csak Vis Major nem volt benn.


  Mire elõkerült, két kávét megittam, hat viccet meghallgattam, és még E.T.
mancsa is a combomra tévedt egy pillanatra. Ez utóbbit felettébb rossz néven
vettem, viszont errõl jutott eszembe, hogy elõvegyem a lõlapot.
  E.T. megtekintette, arca salétromszínt öltött, s nem három, hanem öt
lépésnyire távolodott el tõlem. Onnan gratulált, ám olyképpen, mintha az
urológusát biztosítaná arról, hogy szikrányit sem kellemetlen a hólyagtükrözés,
sõt.
  - Láthatnám a magáét? - kérdeztem, dicsõítõ szavait bezsebelvén.
  - Az én mimet? - hebegte zavartan.
  - A lõlapját.
  Az irodában motoszkáló fiúk - lehettek vagy kilencen - egy légcsõként vették
a lélegzetet. Aztán benn tartották. Csodálatosan elmélyült a csend.
  E.T. nem panaszkodhatott, hogy nem hagyják töprengeni.
  Hosszas tûnõdés után így felelt;
  - Én vagyok a parancsnok.
  - Ezzel úgy körülbelül mit akart mondani? - érdeklõdtem.
  E kérdés elhelyezkedése azt eredményezte, hogy az imént említett kilenc
légcsõbõl robbanásszerûen távozott a bespájzolt levegõ, s bár nem szívesen
ismerem fel gyengéimet, meg kell vallanom: szerénytelenül élveztem a hatást.
  E.T. felmászott a legközelebbi asztal szélére, tekintete végigsvenkelt minden
arcon, kíváncsian: röhögnek-e. Röhögtek. Visszafogottan, fojtottan de
mégiscsak. És rajta.
  - Tudja - felelte tákolt méltósággal -, a parancsnoknak nem kell bohóckodnia.
Merthogy a parancsnok: parancsnok.
  - Úgy érti, hogy neki nem kell tudnia lõni, sem kézen állva, sem hemperegve,
sem lótuszülésben? Neki nem kell érteni a közel- és távolharchoz? És ha
szikrányit sem ért hozzá, akkor lesz parancsnok, s nem bohóc? Aha.
  E.T. ringbe szállt volna - nem létezõ, talán sosem is létezett - tekintélye
visszaszerzéséért, ám ekkor tovább súlyosbodott a helyzete.
  Épp, mikor jóvátehetetlenül eltévedt abban a gondolatmenetben, miszerint a
parancsnoklás intelligencia dolga, ellentétben az általam felsoroltakkal, mely
képességek nem igényelnek szellemi erõfeszítést, legfeljebb annyi ügyességet,
amennyit - teszi azt - a csimpánzok születésükkor máris birtokolnak, berobbant
Vis Major, s mondhatom, szilaj kedvûnek látszott.
  A langy érdeklõdés, amely E.T. locsogását fogadta, legott forrpontra
szökkent.
  - Mi baj van? - suttogta Blick anyaian. És már szárnyalt is kedvencéhez,
tenyerén egy csésze gõzölgõ kávéval.
  Úgy néztem, Vis Majornak nagyobb szüksége volna egy csõre töltött stukkerre,
amellyel haladéktalanul fõbe lõhetné magát, de jobb híján a kávét is elfogadta.
  - Bocs a késésért - morogta. Végigperzselte nyelõcsövét a tüzelõ nektárral,
majd lángot fújt, és kissé rekedten tovább beszélt. - Tegnap benyitottam a
házamba. Azaz csak benyitottam volna, csakhogy távollétemben kicserélõdött a
kilincs és a zár.
  E.T. még mindig ott tartott, hogy valami módon a tudomásunkra hozza: bár a
szabad szem felõl nézvést õ tényleg nem nyalka dalia, viszont minden más
irányból élesen érzékelhetõ, hogy szellemóriás.
  És hirtelen elõadta ezt Vis Major szavába vágva.
  Közlendõje senkit sem béklyózott le. Mindenkit a válófél fejleményei
izgattak. Kilenc feszült pasas tolongott a szamuráj körül, aki úgy festett,
mintha egy szederbokorban aludt volna, mosdatlanul, ruhástól.
  - Camea kicseréltette a zárat - értelmezte iménti szavait Vis Major, tök
feleslegesen.
  Elsõre is prímán értettük a szituációt. Felsóhajtottunk együttérzésünkben.
Igen, még én is.
  - Azért persze bementem - vallotta meg a szamuráj.
  - Bumm-bumm? - találgatta Blick.
  Sidney sápadtan csóválta a fejét, csak az ajka kéklett.
  - Mondtam, hogy ne hagyd magad provokálni!
  - Berúgtam az ajtót, és besétáltam. Camea bezárkózott a konyhába.
Szólongattam. Mivel nem felelt, elindultam volna a fürdõszobába, ám azt az
ajtót is zárva leltem. Majd sorban valamennyit.
  - Valóságos Kékszakállú Herceg az a nõ! - vélekedett Titus.
  Na, gondoltam, akkor most beavatom a fickót a Kékszakállú történetbe, de nem
juthattam szóhoz.
  - Kitártam az ajtókat - folytatta Vis Major.
  Nem kértünk tõle részleteket, magunktól is el tudtuk képzelni a tengernyi
forgácsot, fûrészport.
  - Muszáj volt? - rebegte Sidney. - Nagyon sok válóokot szolgáltattál.
  A szamuráj megrökönyödött.
  - Én?! Hiszen csak hazamentem, és rendeltetésszerû használatba vettem a házam
helyiségeit.
  - Tárgyalni nem is próbáltál? - kérdeztem. Megszólalásomat rögtön meg is
bántam. Mostantól kezdve le nem moshatom magamról a - hamis - látszatot,
miszerint élénken érdeklõdöm a pasas magánélete iránt.
  - Tárgyalni?! - meredt rám. - Két órán át ríttam a konyhaajtó küszöbén, s
csak ezután léptem fel tettleg.
  - Jaj, te szegény - nyafogta Blick.
  Ez a jelzõ ült. Vis Major összeszedte magát.
  - Megfürödtem, nyugovóra tértem. Nem mondom, hogy háborítatlanul aludtam,
mert nem is aludtam, mivel egész éjjel sivított a fúró a ház körül, de nem
foglalkoztam azzal, hogy mi készül. Reggelre kelve megtudtam. Rács feszült
minden ablakon. Úgy jöttem el otthonról, vagy honnan, mint egy Monte Christo.
  - És most kegyeskednél bemászni a járgányodba, és szétnézni a körzetedben? -
firtatta E.T.
  - És te hogy vagy? - nézett rá a szamuráj. - Mit vacsoráztál tegnap? Marha
ronda színed van.
  - Komolyan? - rémült meg a parancsnok. Megélénkülõ pillantása tükröt
keresett. Nem talált. Ám valamennyi jelenlévõ arca azt tükrözte, hogy tényleg
cefetül néz ki.
  - Na, menjünk - intett nekem Vis Major, olyképpen, mint ki dolgát jól
végezte. Nyugodtan elégedett lehetett. E.T. kiporzott a szobából, és a mosdóig
meg sem állt.
  - Mielõtt bárhová is indulnál vele, nézd meg ezt itt - mondta Blick, felém
bökve a fejével, a lõlapomat lengetve.
  Vis Major megtekintette a mûtárgyat. Vállat vont.
  - Senki nem szólt a csajnak, hogy nem a fejével kell átütnie, hanem golyóval,
jó messzirõl?! - kérdezte.
  - Lõgolyóval csináltam, szám szerint kilenccel - feleltem szerényen.
  - Ez esetben tied a Babérkoszorús Aranyhüvely Díj - közölte egykedvûen.
  S mintha errõl jutna eszébe, az asztalra hajította a saját lõlapját. Az sem
volt rossz.
  Útnak indultunk.


  Élénken érdeklõdtem Mariano után. Mindannyiszor kitérõ választ kaptam. Nem
tágítottam, elõadtam pofás teóriámat, miszerint azzal, hogy tegnap délután
Mariano kiszállt a kocsinkból, és felszívódott az utcán, még nem ért véget a
történet. Szerintem Vis Major tudja, hol rejtekezik a fickó, mi több,
kámforosdijához aktívan hozzájárul, feltevésem szerint nem önzetlenül. Arra a
tudásra szomjazik, amelyért a dublõz kirakati baba feje szétloccsant a
Hoffmanban. És ezt jóindulata ellentételezéseként meg is kapja, miáltal egy
sereg bûnözõ nyakához juthat, ismét a nyomzsaruk elõtt.
  A szamuráj ennyit válaszolt:
  - Vagy helyettük.
  Tovább feszegettem a kérdést, hasztalan. Éppenséggel nem fojtotta belém a
szót, nem akadályozta hogy kibontsam magam. Ám valahányszor szünetet tartottam,
jelezvén, hogy õ következik, effélékkel traktált:
  - Talán mégis el kellene ugrani a kiserdõhöz. Mit gondolsz, megvárhatnám,
amíg a mosómedvék rendbe teszik a cuccomat? Megörülök, ha két napig kell
hordanom inget, kombinét. Akárhonnan számolom, ez a második nap, érzem, hogy
közelg az õrülés. Ne kérdezd, miért nem vettem tisztát a szekrénybõl...
  - Jó, inkább azt kérdezem, miként kerül a képbe a Hadnagy úr!? Te tudsz
valamit, ezért manipulálni is tudod õt, így sikerült hülyét csinálni belõle a
Hoffmanban...
  - Elárulom önként, faggatatlanul: reggel egyetlen ép holmit sem találtam a
szekrényben. Szeretõ hitvesem felfejtette minden zoknimat, pulóveremet,
csíkokra szelte pólóimat, ingeimet. Hát ezért ülök itt két napja hordott
gúnyában, és ki nem állhatom magam. Ráadásul még nem is reggeliztem.
  - Ha Schwarz sáros, miért nem leplezed le? Ha Mariano vállalja a tanúskodást,
én is vállalom, hogy elmondom, mit láttam a Hoffmanban.
  A szamuráj rám nézett. Elégedett lehettem: egy röpke szánakozó pillantás
erejéig sikerült kizökkentenem eltökélt oda nem figyelésébõl. Azután így szólt.
  - Tudtad, hogy mifelénk nem is élnek mosómedvék?
  A tudományosság kedvéért kiestem szerepembõl.
  - Egzóták - bólintottam.
  Szélütést hoztam rá. A kormányra csapott.
  - Milliárdnyi bajom van, és még te is a nyakamba szakadtál! Nem mondom, hogy
nem értem, amit latinul mondasz, de anyanyelvünk van, közös! Egyébként, mivel
piszokul kíváncsi vagy rá, elmondom, mi a helyzet a mosómedvékkel. Az
állatkereskedõk ezerszámra kínálják a különféle teremtmények csecsemõit.
Alligátorokét csakúgy, mint mosómedvékét. És az emberek ész nélkül megveszik a
gõgicsélõ jószágokat, hazaviszik õket, majd amikor azok felcseperednek, és
problémássá válnak, megszabadulnak tõlük. Naponta ezernyi kutya, macska,
alligátor, mosómedve válik hajléktalanná. Kidobva még jobban elvadulnak;
amelyik fajtának szokása, az falkába verõdik, és ettõl kezdve bûnszövetkezet
módjára szerzik be a betevõjüket. Az állatvédõk nem alhatnak. Na de nem alhat-e
bolygón embervédõ, természetvédõ, semminõ jogvédõ sem. Itt már más sem esik,
csak jogsérelem és savas esõ.
  - Hangzatos szózat volt. Netán ezt intézted Cameához is, amikor arra célzott,
hogy gyereket szeretne? Lehet, hogy ezért válik?
  - Azért válik, mert nem szeret, immár. Azért válik, mert nem éri be a nem
szeretéssel, kicsiny kõszíve minden hidegével gyûlöl. Érdekel még egy-két
intimitás a magánszektoromból? Ja, a szexuális életünkrõl még nem is tettem
említést. Nos...
  - Adrian - mondtam kérlelõen.
  Újra rám pillantott. Az orrnyerge fölött gyülekezõ dühös ráncok elsimultak.
  - Bocsánat - legyintett, s láttam, mekkora elszántsággal dolgozik önuralma
nagy mûvén. - Azt hiszem, egy kiadós reggeli megszelídítene.
  Az semmi, hogy Vis Major felhabzsolt két tojást tükrösen, tányérnyi sonkát,
sajtot, fél kancsó narancslevet, én is jókorát vétkeztem. Foszlós kalácsot
ettem, két szeletet, s forró csokoládét ittam hozzá! Közben láttam a saját
ereimet, ahogy meszesednek, faluk elvékonyul, láttam romba dõlni egészségemet,
ám mert igen jól esett a bûn, bekaptam még egy karéj kalácsot, vajjal, dzsemmel
vastagon megkenve.
  A kocsiban rágyújtottunk.
  Fura hangulatba kerültem. Valósággal ellágyultam.
  - Chandlert olvasok - suttogtam.
  - Nem baj, lányom. Mondj el öt Miatyánkot, és el van sikálva. Ha Chandlerrel
végeztél, kóstold meg Kinget. Kezdheted mindjárt a Ragyogással, annál jobb
könyve nincs is. Érte viszont legalább húsz Miatyánkra kötelezlek.
  - Horrort?! Én?!
  - Igazad van. Olvasd, nézd, hallgasd azt, amire a szervezeted vágyik,
meglátod, minden hangulatodra, állapotodra találsz mûfajt, s azon belül keresd
azt a darabot, amelynek színvonala megüti a mértékedet. Mellesleg, ha még egy
kicsit ezen a bolygón tengõdsz, megeshet, hogy nehéz perceidben horrorért
nyúlsz, hogy enyhet találj a valódinak nevezett világ elõl.
  Ekkor rádöbbentem, hogy a szamuráj úgy társalog velem, miként apa a
leánygyermekével. Nem is akármilyennel: alig-alig fogyatékos, úgyszólván csak
hangyányit vízfejû sarjával.
  - Mi van? - meredt rám, hosszú - hosszú hallgatásomat elunva. - Ne kényeztess
el. Ma még egyet sem durvultál.
  Belenézett a tükörbe, és a gázra lépett.
  - Hová megyünk? - érdeklõdtem kisvártatva, a hideg ablaküveggel borogatva a
homlokomon képzõdött púpot.
  Ekkor legfeljebb két keréken, ha nem egyen, jobbra kanyarodtunk, mire is a
borogatóablak ellökött magától, majd hirtelen visszavonzott, s ez újabb feji
dudorok kialakulásához vezetett.
  - Mi a francot mûvelsz? - érdeklõdtem.
  Vis Major nem felelt, a tükröt bámulta, azután megborsóztatta a hátamat azzal
a ronda nevetéssel, amit olyan alkalmakkor használt, amikor sikerült hülyét
csinálnia valakibõl. Járgányunk szinte lábujjhegyen besurrant egy kapu alá, s
megbújt annak végében.
  Élénken figyeltem, mint afféle eminens, és láttam is, amint egy hosszú,
szürke kocsi tétován elgurul búvóhelyünk elõtt.
  Ültünk, vártunk, a szamuráj rágyújtott, higgadtan pöfékelt. Az autó nem tért
vissza.
  - Ki volt az? - kérdeztem.
  - Dolph Asato - felelte vidáman.
  - Aha. És õ kicsoda?
  - Tudod, mi a csõgörény?
  - Szabad a gazda.
  - Régebben a csõgörény nevû primitív eszközzel szabadították meg a lefolyókat
a dugulástól. Olyan cucc, amit a fekába vetnek be. Olyan cucc, ami trutymóban,
taknyóban érzi jól magát.
  - És????
  - Asato egy csõgörény.
  Vis Major gázt adott, és kilencvenes tempóban kitolatott az utcára. Berántott
kézifékkel fordult meg, és a szürke kocsi nyomába eredt.
  Ekkor már vigyáztam a fejemre. Bekapcsoltam a biztonsági övet, és
kitámasztottam magam a lábammal.
  Én bírtam, a kesztyûtartó ajtaja feladta.
  Válogatott ocsmányságok zúdultak az ölembe. Akadt köztük zöld és szürke,
élénk narancssárga és lekvárpuha. Valamennyi ragacsosan folydogált és
kegyetlenül bûzlött.
  - Ó, jaj - nyögte a szamuráj, s jól szórakozott. - Láthatod, voltak idõk,
amikor szeretõ hitvesem még uzsit is csomagolt nekem.
  - Mikoron? - kérdeztem elhalón.
  Nem kaptam választ. Utolértük a toprongy szürke Chevyt. Elé kanyarodtunk és
elálltuk az útját.
  Vis Major elhagyta a fedélzetet. Nekem nem sikerült, mert az ajtóm a Chevy
bal elejéhez feszült. Letekertem az ablakot. Amikor nekiálltam kimászni,
megfeledkeztem a biztonsági övrõl: nem bírtam el a járgány-nagy hátizsákot.
Visszarogytam, s csak néztem az ölemben folyókázó régesrégi kajákat.
  Dolph Asato is csak nézett, bográcsnyira tágult szemmel, hiszen tornádó tépte
fel mellette az ajtót, s kiemelte õt az ülésbõl, bekapcsolt övével mit sem
törõdve.
  - Tudom én, hogy te csak a kenyeredet keresgéled épp - látta be a szamuráj,
és egy mozdulattal kettéhasította a súlyosabb balesetek átvészelésére tervezett
övet. - Szeretnék könnyíteni a helyzeteden. Kérdezz, és én felelek. Elõadok
mindent, te meg elmehetsz egy moziba, nem kell utánam koslatnod. Idegesít, ha
koslatnak utánam. Mire vagy kíváncsi?
  A hapsi szólni nem, csak nyehegni tudott; szeme már nem tágulhatott tovább.
Kriptai hangokkal hozta a szamuráj tudomására, hogy nem bánná, ha a lába leérne
a földre.

  Felháborodásomban már-már megfeledkeztem az ölembe tálalt gasztronóm
relikviákról. Akárki volt is a fickó, emberhez méltatlan bánásmódban részesült.
Áttettem a lábamat a padló jobb oldalára, és a gázpedálra tapostam. Idõben
átléptem a fékre. Aztán kilöktem magam mellett az ajtót, és kipattantam a
kocsiból.
  Asato talpa földet ért. A fickó ettõl némileg megnyugodott. Aztán rám meredt.
  Rólam pedig lassúdadan málladoztak a boldog idõk uzsijai. Végigfolyt a
szoknyámon a zöld és a sárgaszürke, a virító narancssárga és a nyúlós is. A
szoknyám után a harisnyám következett. Végül a cipõm.
  Álltam ott, tehetetlenül széttárt karral, arra ingerelve, hogy odakapjak, és
letöröljem magamról a förtelmes gleccsert, de hogyan is tehettem volna, hisz
feneketlenül undorodtam tõle!?
  Vis Major megtekintette, mit bámul rajtam Asato.
  - Felfordul a gyomrom. Hogy' nézel ki? - kérdezte.
  - Mindjárt sikítok - feleltem összeszorított szájjal.
  - A szentségit - summázta látványomat a szamuráj. Valósággal elhajította a
fickót. Beugrott a kocsiba.
  Mellé vetettem magam.
  - Hol laksz? Amíg elégeted a ruháidat a kandallóban, elcsevegek a
csõgörénnyel, úgyis utánunk jön.
  - A helyében nem mennék utánad - szûrtem a fogaim között.
  - Grátisz nem is érdemes utánam járkálni, de õt direkt ezért fizetik -
magyarázta vidáman. - Megjegyzem, az én pénzembõl. Felõled szálldos ez a
borzalmas penetra?
  - Csak az uzsid - morogtam.
  - Vagy fél éve már, hogy a feleségem rádöbbent: õ szeret fõzni. Ezután két
hónapig megállás nélkül alkotta a különbözõ mártásokat és pástétomokat. Letális
dózist csomagolt minden nap. Ettem én, ette Blick, a környék kóbor ebei is,
mégsem gyõztük. Egy kevésnyi mindig megmaradt. És folyton a kesztyûtartóban
felejtettem a fölösleget. Istenem! Hát tudtam én, fél éve sincs, hogy milyen
boldog vagyok?!
  - Nem tudtad?
  - Nem tépelõdtem rajta.
  - Ez baj.
  - Most mondod? Már én is tudom.
  - Még mindent visszafordíthattok, ha akarjátok.
  - Hát ez az. Akarjuk-e?
  - Miért ne akarnátok?
  - Nincs neked nõtestvéred, legalább kettõ? Azt veszem ki a hangodból, hogy
ezt a fáradt lemezt ezerszer is lejátszottad már. Miattam ne légy verkli.
Hiszen te is unod.
  Hát ezen nem volt mit vitatkozni, mindazonáltal továbbra is felebaráti
kötelességemnek éreztem, hogy olykor-olykor vigaszokat pottyantsak elé, hiszen
hiába leplezte lezser locsogással: a válófél fájt neki.
  A bûz sem kevésbé bántotta. Az út hátralévõ részében nemigen beszéltünk, a
lélegzetvételt is mérsékeltük. Letekert ablakokkal, fogvacogva robogtunk a
házig.
  Amikor szóltam, hogy most álljon meg, mégiscsak kinyitotta a száját.
  - Te itt laksz? - kérdezte elhûlten. - Te vetted meg?
  - Örököltem. Ismerted Derinát?
  Nem felelt, áthajolt elõttem, kilökte az ajtót, azután - valamivel finomabban
- engem is.
  - Igyekezz! - dörrent utánam.
  Nem kellett kétszer mondania. Láttam, hogy nem fog unatkozni, míg
fertõtlenítem magam: a szürke Chevy is befutott.
  Berohantam a házba. Leszórtam a ruháimat, fontolóra vettem, melyik menjen a
szemétdarálóba, melyik éri meg az áldozatot, hogy rendbe tegyem. Beugrottam a
zuhany alá, és addig álltam ott, habokkal pocskolva, mígnem megszabadultam a
gyomorkergetõ bûztõl. Azután gondosan felöltöztem, combközépig érõ feszes
pamutruhát húztam, lábfej nélküli, viszont lábfej-mintás harisnyanadrágot,
fekete pamutzoknit és sportcipõt. Anyám sosem gyõzte elégszer a szememre
lobbantani, hogy úgy öltözöm, mint egy kamaszlány. Na és, ha úgy öltözöm?!
  Hátrafontam fényes hajamat, felrángattam a hónaljtokot, ellenõriztem a
stukkert, vászonkabátot húztam rá - és leestem egy fonott hintaszékbe.
  Ringatóztam. Semmi kedvem nem volt felkelni, kimenni az utcára. A kertbe
vágyódtam.
  Vis Major megszólaltatta a kürtöt. Feltápászkodtam, s indultam, ám olyképpen,
mint aki lemondhatatlan meghívást élvez egy különösen keserves máglyahalál
fõszerepére.
  Asato - nem önkéntesként - éppen végzett a járgányunk kitakarításával. A
kocsi bûzmentessé vált, ülésem is már csak itt-ott ragadt.
  A csõgörénynek titulált illetõ nem volt jó külsejû. Kevésnyi haját a
tarkójáról kente a homlokába, lélegzetelállító füleivel és busa termetével a
legelemibb maszk nélkül is eljátszhatta volna egy szafari-film elefántbikáját.
  Negyven felé járhatott, úgy festett, mint aki eddigelé sokat ivott, és ezután
sem változtat eme szokásán.
  Rühellte a kocsitakarítást, pláne a szamurájt. Éppen efelõl nyilvánult meg
dacosan, amikor beültem a helyemre, és otthagytuk körkörös mondata közepén.
  - Kifene ez? - firtattam.
  - Magánzsaru az árva. Nem túl jó, ezért csak piti, piszkos ügyek kerülnek
neki, mint például a válóok-keresés/koholás. Tegnap bérelte ki õt a feleségem.
Hazaérkezésemkor már a kapuban dekkolt, fotózta a belépõmet, reggel pedig a
távozásomat. Közben nem volt mit megörökítenie, pedig abban utaztak, hogy jó
kis mûsort rendezek, fogaim között Camea fejével.
  - Ez eléggé gusztustalan. Nem lehet baráti módon elválni?
  - Nem - felelte határozottan. - Egy ponttól kezdve a válópörök nem arról
szólnak, hogy élhetek-e nélküled, inkább akörül folyik a csata, hogy élhetek-e
a ház, az intarziás asztalka, a galuskaszaggató és a dédi hamvait tartalmazó
porcelános urna nélkül. A nõk általában - az enyém kifejezetten - otthagyják az
iskolájukat, munkahelyüket, ha egy võlegény képében kopogtat a szerencséjük.
Ezután nincs saját jövedelmük, ám a bontás alkalmával minden vagyonok fele õket
illeti, és ha gyerekek is vannak, a férfi csak egy koldusbotot kap, amennyiben
nem volt elég esze az esküvõ elõtt vagyonszerzõdést kötni. Nekem nem volt, nem
lévén vagyonom. Illetve nem tudtam, hogy ennyire ragaszkodom a házamhoz. Nos, a
csõgörény azért szükségeltetik, hogy terhelõ adatokat szállítson ellenem,
melyek birtokában az én hibámból mondatik ki a válás, ez esetben pedig mehetek
a hajléktalanok szállására.
  - De nem is te akarsz válni! - állapítottam meg éles elméjûen.
  A szamuráj a tükörbe pillantott, majd rám. Szemhéja szinte elfedte íriszét.
  - Nincs visszaút - mondta.
  Hangsúlya szíven ütött. Ha egy férfi ilyen hangszínnel jelent ki valamit,
akkor az a valami végleg eldöntetett, az már valóságos betonszörny, olyan
visszavonhatatlanul az, mint az Asszuáni Gát.
  - Eleget rágom magam emiatt - folytatta, s úgy vettem észre, nem hozzám
beszél, inkább hangosan gondolkodik. - Voltak elõjelek, sejthettem volna, hogy
ilyen lesz. Három éve már, hogy egyszer balesethez riasztottak. A helyszínen
leltem egy halottat és a síró-zokogó gázolót. Utóbbit vigasztalni kezdtem,
mivel tisztán látszott, hogy nem az õ hibája okozta a tragédiát. Vigasztaltam
felebarátságtól vezérelve, majd tovább vigasztaltam munkaidõn túl is. Csakhogy
a nõ nem bírt megnyugodni. Megszállottan, fanatikusan beleélte magát a drámába.
Nem figyeltem fel a kórképre. Nõül kértem, tovább dédelgettem. Egy szép napon
teljesen kiment a fejébõl a tragédia, de ugyanakkora intenzitással vetette
magát másba, ha jól emlékszem a horgolásba. Camea csak teljes testbedobással
élhet, egy-egy monomániától megszállottan. Két õrület között letargiától béna.
Telehorgolta a házat, a rokonságot, az ismeretségi körünket. Egyszerre ezt is
elunta, megjegyzem, késõbb a kelleténél, merthogy akkorra én már rohadtul
rühelltem a tüchtig kézimunkákat. Az olvasás következett. Napi két-három könyv
volt az adagja. Semmi egyéb nem foglalkoztatta, csakis az olvasás. Menet közben
azonosult a hõsökkel és összes problémáikkal, azokat átlopta a saját életünkbe,
az sem kis tébolyulat volt. Aztán hirtelen ez is megszakadt. Jött egy kimerítõ,
eszméletlen állatdili, ezt követte a fõzési hisztéria. Kezdetben örültem, hogy
végre felfedezte a háztartást. Felfedezte?! Jaj! Ennek végeztével én
következtem, s most ez a szakasz tart. Teljes mellszélességgel harcol ellenem.
S mindez abban a stádiumban jött rá, amikor már nyugvást nekiállhatott volna az
értem való harcolásnak. Ezt õ végigcsinálja, válogatás nélkül nyúlva az
eszközökhöz. Mániás depresszió, ez a neve.
  - És ha most valami más monománia jött volna rá?
  - Vele maradnék. Hosszú ideig együtt laktam az anyámmal, sokáig éltem
egyedül. Profi módon tudom kerülgetni a házamban kószálókat, magamat is jól
elkerülgettem. Az én életem úgysem otthon zajlik.
  Nem feleltem, jóllehet piramist emelhettem volna a fejemben hemzsegõ
okosságokból. De miért kellene beavatkoznom?
  Vis Major ostoba taktikázással megpróbálja elbagatellizálni az életét. Ám az
élete ezt majd alaposan megtorolja, valamikor, hamarosan. Mi több, nem tévedek:
jelenleg is megtorlás folyik ellene. Na persze, kemény a legény.
  Errõl jutott eszembe anyám, nõvérem, hajdani munkatársaim összes eljajongott
búja, baja. Hála istennek, mindenki az érzelmi életének keríti a legnagyobb
feneket. És mégis: volt-e valaha érzéketlenebb az emberiség?
  A Skizó megszállta a Világot.
  Az egészben az a legszebb, hogy mindeme épületes töprengések közepette
zseniálisan meg bírok feledkezni tulajdon érzelmi életemrõl, pontosabban
szólva: életem érzelmi hiányairól. Ah, hát ez az! A többieknél a túladagolás
okozza a bajt, nálam alultápláltság.
  A diszpécsernõnek sem mehettek rendben a dolgai, pont olyan pikírt volt, mint
egyébkor, midõn utasította Vis Majort, hogy söpörjön el egy címre, ahol is
családi késelés folyik, de gyorsan ám, mielõtt vér is folyna, mire a szamuráj
megérdeklõdte, milyen színû a vértelen késelés, és mindvégig ki nem állhatták
egymást. Végül a diszpécsernõé lett az utolsó szó, melynek jogán felszólította
társalkodó partnerét, hogy a nagyobb sietség érdekében bedughatja a tüzes
kipufogócsövet a seggébe.
  Megsértõdtem. Én. Magamhoz vettem a mikrofont, és felszólítottam a bigét,
hogy megfoghatatlan, furcsa vágyait ne játssza át másoknak, mivel ez nem egyéb,
mint pótcselekvés.
  - Ne lilulj, Kékharisnya - szólt rám Vis Major, és elkobozta a mikrofont. A
tükörbe pillantott, hogy jön-e a szürke Chevy. Jött.
  Mentünk ám mi is, kiló negyvennel. Ekkorra már tudtam, hogy túlélem a
szamuráj vezetési technikáit, ha használom az övet, és befeszítem a lábamat,
jóllehet tartottam attól, hogy ez utóbbi szövõdményes lehet. Lesz még nekem
dongalábam, hamarost.
  A ház, amely elõtt kirúgtuk magunk alól a járgányt, valamikor embereknek
épült, aztán a sok szép lakást tovább osztották, még több, egyre kevésbé szépre
és lakásra. Festetlen pozdorjalemez ajtók hosszú sora éktelenítette a koszmós
lépcsõházat.
  Megálltunk egy ajtó mellett, amely erõsen dübörgött és púposodott belülrõl.
Vis Major bekopogott, a stukker agyával, a jobb hallhatóság végett.
  Kifulladt, ámde érces hang érdeklõdött túlról, kilétünk felõl, nem angol
modorban.
  - Rendõrség - felelte a szamuráj a maga pokoli hangján, amely folyton szurtos
kéményseprõt jelenített meg elõttem.
  Miért jutott az eszembe éppen egy kéményseprõ?
  Míg ez a probléma foglalkoztatott, feltárult az ajtó, és látnom kellett, hogy
hihetetlen embertömeget rejt maga mögött. Férfiakat, nõket, zaklatott, tajtékos
népséget.
  Mindenki egyszerre vijjogott, visított és bömbölt, öklök emelkedtek a
magasba, cseppet sem tétován. Káosznak láttam az egész masszát, a szamuráj
azonban nem nyugtalankodott.
  Olyannyira nem, hogy ebben a fortyogó, felettébb békétlen szituációban,
villogó késpengék között hozzám fordult, és elmagyarázta, hogy ez itten egy
család: testvérpár. A fivér jelenlegi és volt felesége, ez utóbbi új férje. A
nõvér hajdani férjei és a jövendõ, valamint közeli és távoli leszármazottaik.
Még ezt a kifejezést is elpottyantotta az õrjítõ zajban: nyomor.
  Azután felemelte a hangját, s mindössze annyit kért, hogy tegyék a lábai elé
a bökõket. Midõn ez az óhaja teljesült, azt kívánta: mindenki hallgasson el egy
pillanatra. Ennek végrehajtása tovább tartott.
  De egyszerre csak sírbéli csend lett.
  - Nna - mondta. - Jól van. A szokásos? - És mielõtt még kiújulhatott volna a
bazári hangulat, tanárosan rámutatott valakire a sûrûben, aki ezáltal elnyerte
a válaszadás jogát. Kiderült, hogy tényleg a "szokásos".
  Vis Major kivett egy pénzérmét, és a levegõbe dobta.
  - Fej - közölte, de meg is mutatta. Búcsút intett, és behúzta az ajtót. A
zsebkések a küszöb elõtt sorakoztak, angyali rendben, akár egy szállodai
folyosón a tisztításra kitett cipõk.
  Távoztunk. A ház hallgatott mögöttünk.
  - Mondd - szóltam a kocsiban -, biztos, hogy az efféle meló benne van a
munkaköri leírásunkban?
  - Ebben a tömbben hetenként egyszer fordul elõ melegvíz. Hetenként egy
alkalommal ide hajtok, és pénzfeldobással eldöntöm, hogy a fivér vagy a nõvér
pereputtya fürdik-e elõször. Szerintem már régen nem a szomszédok hivatnak ki a
lárma miatt, hanem valamelyik családtag.
  - Nem rühelled?
  A diszpécsernõ közénk toppant, és újabb címre utasított bennünket azzal, hogy
a szomszéd szerint hullával vagy hasonlóval lesz dolgunk.
  - Ezt rühellem - felelte Vis Major.
  Kusza léckerítéssel határolt kertecske elõtt fékeztünk. Úgy festett, mintha a
kócos palánk mögött emelt ház egy hajszállal nagyobb volna, mint a telke.
Tudtam persze, hogy a látszat csalókás, hiszen még a gyógynövényeknek is jutott
hely: csalánnak, pitypangnak, vérehulló fecskefûnek, melyek eltökélten
igyekeztek kikapaszkodni a földbõl, tavalyi felmenõik elszáradt kórói közül.
  Slampos, girhes macska kuporgott a kapuoszlop szerepét betöltõ betongerenda
tetején, ránk sem hederített, talán a végelgyengülés tette passzívvá. Annál
aktívabbnak rémlett a ránk váró asszonyság, akit alighanem tésztagyúrás közben
ütött szíven a felismerés, hogy a szomszédja talán halva vagyon, s könyékig
grízesen toporgott a bejáratnál.
  Nemigen akarta elhinni, hogy a bolygó összes közlekedési intelmének fittyet
hányva vezetõ és leparkoló, tetõtõl talpig feketébe öltözött, titáni termetû,
vad szamuráj-küllemû fickó és a mellette törpéllõ nõcske zsaru.
  Igazoltuk magunkat. Vis Major a plecsnijével, a magam részérõl beértem
annyival, hogy szétnyitottam a kabátomat, és megcsillantottam a hónom alatt
függeszkedõ stukkert.
  - Na jól van - sóhajtotta a szomszédné. Nem volt magas, de alacsony sem, ám a
szamuráj elõtt állva õ sem látszott gnómnál többnek. Harmincnéhány éves
lehetett, közepesen csinos, jelentõsen érdektelen benyomást keltett. Otthoni
ruhát viselt, amelyen mesefigurák édeskedtek, masszázspapucsba bújtatott
meztelen lábát lilára csípte a hideg.
  - Már három napja nem láttam. Tegnap is kopogtam az ajtón, ablakon, ma is.
Nem tudtam belesni, mert behúzta a spalettákat. Éppen három napja. Próbáltam
benyitni, de gombos kilincse van, ami kívülrõl csak kulccsal nyitható. Hányszor
kicsukta magát, édes szép istenem!
  - Kicsoda? - szúrta közbe Vis Major.
  - Hát õ - intett a nõ a ház felé.
  A szamuráj segíteni akart.
  - Fiú? Lány? - kérdezte.
  Az asszony rámeredt, majd a kezére, és egyik körmével kikanyarított a másik
alól egy falásnyi szikkadt grízt.
  - Fiú?! Férfi! - kiáltotta, bele is pirult. - Brent. Brent Fischa a teljes
neve. Nem tetszik ez nekem. Lehet, hogy rosszul lett, és odabent fekszik
magatehetetlenül. Naponta találkoztunk, beszéltünk, még véletlenül sem
említette, hogy elutazni készül. Valami nagy baj lehet vele.
  - Nincs kulcsa az ajtóhoz? - érdeklõdött Vis Major.
  - Férjem van! Gyerekeim!
  - A kulcsot kérdeztem.
  - Az nincs. Tudja, mindig nagyon vigyáztunk a látszatra. Mit nem fecsegek?!
Maga nem tudja kinyitni az ajtót?
  - Bármit kinyitok - bólintott a szamuráj. Mielõtt tudományát bemutatta volna,
újabb kérdést intézett a didergõ nõhöz. - Van valami különös oka, hogy aggódjon
a ház lakójáért? Betegeskedett? Zûrösen élt?
  - Brent? Egészséges volt, mint a tök. Zûrök? Hát, kinek nincsenek zûrjei, ha
magányos és férfi, most mondja?
  - Milyen természetû zûrjei voltak?
  - Hangos természetûek, de csak az utóbbi idõben. Hetenként megjelent nála két
férfi, két szép szál, öltönyös, aktatáskás pacák, és néha bizony
összevitatkoztak. Brent nem beszélt ezekrõl a balhékról, pedig kerülgettem a
témát, persze, csak úgy lepkeszerûen, mert nem voltunk mi túl bizalmas
viszonyban, csak úgy...
  - ... szõrmentén - segített Vis Major.
  A nõ bólintott, ismét mélyen elpirult.
  - Azt nem bánta, ha jeges borogatást raktam a szeme alá, és betámogattam az
ágyába, szóval apróbb szívességeket eltûrt, de nem avatott be a dolgaiba.
  - Lehet, hogy legutóbb a két szép szál, aktatáskás legény a kelleténél
nagyobb balhét csapott?
  - Nyissa ki az ajtót! - felelte az asszony.
  Felkészültem egy látványos kommandós rúgásra, de a szamuráj meglepett. A
zárra pillantott, majd a zsebébe nyúlt, elõvett egy kulcscsomót. Fél perc múlva
feltárult elõttünk az ajtó.
  A nõ lemaradt mögöttünk, a falnak dõlt, grízkérges kezét a nyakára fektette,
sápadt volt s úgy festett, alig lélegzik.
  A házban talált férfi egyáltalán nem lélegzett. Rozzant tonettszéken ült a
szoba közepén, hátrakötött kézzel, félrebicsaklott fejjel, három golyóval a
testében.
  Az asszony sírva fakadt a hír hallatán, tenyerébe temette arcát, könnyei
feláztatták az ujjaira száradt tésztát, s mire a nyomzsaruk és a szakértõk
megérkeztek, gríz csíkozta nyakát, szemhéját, haját.
  Mi leléptünk, hisz csak ennyi dolgunk volt.
  Vis Major berekedt. Hosszas torokköszörülés után nézett rám a kocsiban.
  - Honnan jöttél? - kérdezte. Elõször.
  Meséltem neki ropogós egyenruhámról, csinos körzetemrõl, a bazi
úszómedencében lebegõ úri tetemrõl, a gumisivítós ûzõcskérõl, melynek során
elkaptunk egy betörõbandát, Juan grófról, aki aggkori észmésztúltengésbõl
kifolyólag végzetesen eltévedt kastélya parkjában, s mire a hosszas keresés
eredményeképp megtaláltuk, jégtömbbé dermedt egy öreg sequoia hatalmas odvában.
Meséltem a rockénekesrõl, aki porkolábokkal vigyáztatta házát a rajongóitól, a
kerítés tetejéhez tapadt, sikoltozó, síró, õt akaró lányoktól. És meséltem a
lányokról, akiket a megvasalt sztár mögött támogattunk ki a villából, ezek a
lányok is sírtak: azért, mert egyáltalán nem akarták õt. Eszembe jutott a
sápadtbézs selyemöltönyös, jóképû férfi, szája fölött fekete pöttyel, amelytõl
oly szexis volt, mint Marlon Brando fénykorában, az elektromos ketyerékkel
támadásbiztossá tett kerítéskolosszus a fõúri ház körül, ahová szinte hetenként
kirobogtunk égig érõ szirénázással, mivel a kerti parti mindig lövöldözéssel
végzõdött, jóllehet csupáncsak az égboltra tüzeltek, ám ekkor már egyetlen
vendég sem volt józan, beszippantott portól, pezsgõtõl, whiskytõl üdvözülten
ropogtatták a géppisztolyokat. Egy napon nem a szokásos heti buli estéjén a
házhoz riasztván egyedül találtuk a selyemöltönyös férfit, ajka fölött a szexis
pöttyel, hasában golyóval, élve már alig, fázósan egyedül. S amikor meghalt,
térdeplõ lábam mellett, fogvacogva, lefogtam a szemét, végigsimítottam az
arcát, és ekkor eltûnt szája fölül a pötty, a festett.
  Meséltem a szomszéd villákról: az egyikben a férj élt, a másikban a feleség
és a kislány. Egy napon ugrasztottak bennünket; az asszony zokogva könyörgött,
hogy hozzuk vissza gyermekét. A szomszédból, az apjától. Ha nem tesszük, ölni
fog. Õ nem ölhet, mondtuk, mi pedig bírói végzés nélkül nem léphetünk... Még
vitatkoztunk, amikor a szakácsnõ áthívott minket a másik villába. Az apa torkon
lõtte a kislányt, majd önmagát is. Aztán egy bazári ízlésû parvenü megvette a
házat, fény- és hangeffektusokért is fizetett, táblát tétetett a homlokzatra,
hogy Kísértetkastély és tovább gazdagodott a hoteljében tolongó izgulós
vendégeken.
  - Mesélj még - kérte Vis Major, a tükörbe pillantva. Nem hiába fürkészett
hátra, a szürke Chevy mögöttünk nyomult.
  - Nincs több - feleltem. - Miért jön utánunk?
  - Jönnie kell, megfizetik érte. Azt hiszem, arra a pillanatra vár,
fényképezõgéppel a keze ügyében, amikor rád vetem magam, és magamévá teszlek a
kéziféken. - S mert már-már barátságos hangulatban telt eddigi napunk,
végigmért, elsõ ízben férfiszemmel, és hozzátette: - Ha a csõgörény nem
leskelne utánam, ez az ötlet fel sem ködlött volna bennem, de ebben a
helyzetben csaknem bizserget, hogy meg is tegyem.
  Õ vigyorgott, a magam részérõl semmi okot nem láttam léha vidámságra. Vis
Major megpaskolta a kézfejemet.
  - Ne vedd komolyan, amit mondtam - kérte elkomorodva.
  Nos. Komolyan vettem.
  - Nem hiszem, hogy nincs több mese - közölte kisvártatva, mire lelki szemeim
elõtt megjelent az elátkozott kéményseprõ, teljes menetfelszerelésben, feketén.
- Szóba került, hogy féltél is már.
  - Én?! - sikoltottam felháborodottan.
  - Na jó, nem vallottad be, csak elárultad, testbeszéddel, amikor a
félelem-szag fokozatairól beszéltünk. Ez a meséd is érdekelne.
  - Nincs mese.
  - Lesz?
  - Kopj le - morogtam.
  Az ablakhoz döntöttem a fejemet, holott tudtam, hogy a szamuráj mellett ez
nem biztonságos, szemem falta a várost, ledõlt kerítést, mállott vakolatot,
nyomorú látványt keresve. De csak azt láttam, hogy a napfény a felhõk elé
tolakszik, flittereket fröccsent a szélvédõre, hogy a tavasz kerülgeti a fákat,
és éreztem: orromba szökken az illat, a részegítõ.
  Anyámat szólítottam, már-már alfában.
  A diszpécsernõ jelentkezett.


  A helyi Broadway éjszakai bárjainak hátsó kijáratai szemetes sikátorra
nyíltak. Csorba macskakõ hasalt az abroncsok alá. Vis Major mégis kiló ötvennel
röppent rajta.
  A verekedõk felfigyeltek közeledésünkre. Elengedték egymást, felegyenesedtek,
s mire kocsink lefékezett elõttük, azon vetélkedtek, ki udvariasabb. Egymás
ruháját, nyakkendõjét igazgatták. Egyikük letérdelt, és zsebkendõjével
megtisztogatta az imént bevert orrú ellenfele cipõjét.
  Vis Major közéjük sétált, azzal a jellegzetes hajózó járással, amit szívbõl
lenéztem.
  - Nem tudtok aludni? - kérdezte.
  - De - bólintott egy birkózó küllemû gigant. - Épp arról beszélgettünk, hogy
marhára elálmosodtunk. Tudod, haver, talpon voltunk egész éjjel.
  - Térjetek nyugovóra - felelte a szamuráj Hófehérkés mosollyal. - Jut
eszembe, nem tudjátok, hol találom Donlee-t és Horace-t?
  - Donlee? És Horace? - A gigant tépelõdni látszott. Álnok szikrák hunyorogtak
a szemében. - Most hallom elõször ezeket a neveket.
  - Gondoltam - bólintott Vis Major. Félig elfordult, mintha távozni készülne.
  Még le sem vette a szemét az álmos fickókról, azok máris felelevenedtek
petyhüdtségükbõl. Egyikük, egy kígyóbûvölõ pillantású, tangótáncos-szerû legény
a vállamra ejtette a karját, és magához vont. Nem tiltakoztam, kíváncsi voltam,
mi fõ ki a bájolgásból.
  - Ki ez a muca? - kérdezte.
  - Kéne? Kikoptak alólad a lányaid?
  - Egyik-másik - felelte. - Na? Nekem hoztad?
  A szamuráj homlokráncolva töprengett.
  - Mit adsz érte?
  A kérdezett alaposan szemügyre vett. Megforgatott maga elõtt. Megszívta a
fogát, hümmögött.
  - Hideg - mondta. - Hideg a szeme.
  - Hát majd napszemüveget adsz rá - vont vállat a leánykereskedõ.
  - Nem rossz. Napszemüveg és néhány csepp parfüm. Persze egy dögös mûvésznév
sem ártana. Mondjuk: Erogenia.
  - Pompás. Tied - bólintott a szamuráj. - Lépjünk tovább. Hol találom Horace-t
és Donlee-t?
  A mögöttünk bíborló, sárkánymotívumokkal ékesített ajtó mögül némi lárma
szûrõdött ki. Pofozkodás, bútorborogatás neszeit véltem felismerni.
  A fickók nem bánták volna, ha nem lábatlankodunk ott tovább. Annál is inkább,
mert felfáztak, valamennyien. Köhécseltek, krákogtak. De nem bírtak annyira
tüdõbeteggé válni, hogy elfedhessék a bárból kiszüremlõ zsivajt.
  - Menj el a Lábatlan Kacsába - hadarta a tangótáncos. - Ott lesznek.
  - Kösz - vigyorgott a szamuráj. - Elengedheted a hölgyet. Egyébként a társam.
Köszönjetek szépen.
  A kígyóbûvölõ pasas lehajolt, csókot nyálazott a kézfejemre, és elõzékenyen a
kocsi felé taszigált.
  A társaság hörgõbántalmai fokozódtak.
  Vis Major a sárkánymotívumos ajtóra pillantott.
  - Bemennék - közölte.
  A gigant elkomorult.
  - Esztelenség lenne. Húzzatok el, és legyetek hálásak a jóságunkért.
  - Azt rebesgetik, hogy Ballerini szemet vetett a krimósorotokra, és megszerzi
ezt, ha addig éltek is.
  - Baromság. Söpörjetek!
  - Erre ti itt egymást csontozzátok, ahelyett, hogy összefognátok ellene?! Jól
figyeljetek, mert Ballerini nemigen tesz le a terveirõl.
  - Ki az a Ballerini?! - kacagott gyûlölettel az egyik nagytestû éjszakai
ragadozó. - Kifingatom! Ha kifingatom neked, akkor lekopsz rólunk?
  - Akkor is csak egy tetûvel lesz kevesebb - morfondírozott Vis Major.
- Örömmel látnám, ha tõletek is megszabadulna a város. Ja! Bemegyünk! - Rám
nézett, s felfogtam végre, hogy a helyzet komolyabb, mint gondoltam.
  Ha Blick lett volna a helyemben, õ bizonyára tudja, mi a teendõ, nekem a
gondolatolvasás maradt, rutin híján. Elhátráltam a vadaktól. Kar- és
lábtávolságon kívül megálltam.
  Õk még a kotorászó mozdulat kezdeténél tartottak, amikor mi már fegyvert
rántottunk. Néhány stukker hullott a lábunk elé. A fickók már nem krákogtak,
némelyikük a fogait csikorgatta, az sem hatott muzikálisabban.
  Megosztottam figyelmemet a ragadozók és a szamuráj között. Látván, hogy az
ajtó felé terelgeti a fickókat, csatlakoztam hozzá.
  Határozottan idegesedett a hangulat, miután odabenn megszólaltak a fegyverek.
  A ragadozók nem akartak benyitni a sárkányfejes ajtón. Azt meg pláne nem
akarták, hogy mi bejussunk rajta. Szikrázó nappal volt, nem kimondott
vadászidõszak. És mégis, a krimóban kopogtak a golyók.
  Az eszemre hallgattam. Odaszóltam Vis Majornak, s emlékeztettem arra, hogy
kezdünk fölösleges kockázatot vállalni. Megemlítettem továbbá azt is, hogy
szívesen elmennék a kocsihoz, erõsítést kérni.
  - Cserélj Liberót és csõre tölts! - felelte.
  A falnak vetette a hátát az ajtó mellett, s szétnyíló kabátjában ágy
feketéllett a bíbor háttér elõtt, akár egy lecsapó keselyû, két kézre kapott
stukkerral, arcán már nem is vad, hanem eszeveszett kifejezéssel.
  Na, ekkor gyanítani kezdtem, hogy nincs visszaút.
  Az ajtó másik oldalára tapadtam, markoltam a fegyvert, s tudtam, hogy
használni is fogom, ha kell.
  Odabenn hirtelen kriptai csend lett.
  - Befelé! - parancsolta az õrült szamuráj.
  Csaknem annyira féltem, mint azon alkalommal, amelyrõl nem mesélek.
  Célba vettem Vis Majort. Egy tébolyult pillanatig azt reméltem, hogy ha
leütöm õt a lábáról, a többi figura is visszadermed veszélytelen
mozdulatlanságába, aztán rádöbbentem: ez nem a sakktáblás álom, de lassan már
nem is az életem, viszont valóságosabb minden másnál, ami eddig megesett velem.
  Láttam, hogy Vis Major észreveszi, mire készülök. Zavara egyetlen pillanatig
tartott. Mégis örökkévalóan rögzült emlékezetemben a villanásnyi jelenet: nyolc
fogcsattogtató fenevad feje fölött két zsaru arra gondol: talán tüzet
nyithatnának egymásra.
  A gyakorlott ragadozók kiszúrták röpke üzemzavarunkat. S ezzel alkalmat adtak
arra, hogy észhez térjünk.
  Alig korrigáltam a célon, csupán egy gyors mozdulatomba került, s a
tangótáncos elejtette a váratlanul elõkapott kést, és úgy szökkent be a
krimóba, akárha a lottónyereményéért sietne.
  Megkapta, egyébként.
  Golyók záporoztak a lába elõtt. A besereglõ nyáj megtorpant, ám ekkor már
benn voltunk mögöttük mi is.
  Szakadt rólam a víz, mintha szökõkút nyílt volna a homlokomon, tarkómon.
  - Fegyvereket eldobni! - kiáltotta a szamuráj az eleven falanx mögül, olyan
hangon, melynek hallatán - a magam részérõl - bármit megtettem volna,
engedelmesen.
  A lövöldözõs pacák is elgyengült a szigortól. Szétnyíló ujjai közül kihullott
a stukker.
  - Te vagy az? - kérdezte, noha ujjongani látszott, alakítása nem gyõzött meg
senkit.
  - Mi a szart mûveltek?! - pattogott Vis Major, továbbra is félelmetes,
tébolyult elszántsággal. Néhány nyers lökéssel a lövész köré terelte
ragadozóinkat.
  Aztán felém fordult, és kézjelekkel értésemre adta, mi a teendõm. Míg õ
biztosra vette, hogy perfekt vagyok a kommandós-mutogatásból, nekem gyanúm sem
volt, mit akar. Rögtönöznöm kellett.
  Ugyanis több hulla hevert a porondon, semhogy örömmel látott vendégek
lehettünk volna.
  Fedeztem a szamurájt. A pasas körbesétálta a padlón nyugvó testeket. Neveket
mormolt.
  - Egymást ritkítjátok?! - sóhajtotta. - Mi történt? Eddig beértétek az
öklötökkel. Ballerini? Összeugrasztott benneteket?
  Õ értette a dramaturgiát, én nem annyira. Tovább idegesedtem, mert pontosan
hat, brokátfüggönnyel takart ajtó nyílott a félhomályos terembe, s nem
tarthattam szemmel valamennyit, plusz a fenevadakat, akik úgy méregették a
tetemek körül járkáló elmeõrült zsarut, mint manézs tigrisei az idomárt.
  - Telefonálj már! - kiáltottam.
  - Jó - felelte, fel sem nézve. Szemlátomást a halottak látványával hergelte
magát, jóllehet percek óta úgy festett, hogy a csúcsra ért. - Telefonálok.
Kinek?
  Bepöccentem.
  - A féregtelenítõknek. Gandhi szellemének. A call girl-szolgálatnak. - Még
folytattam volna, de a ragadozók elõtt végleg világossá vált viszonyunk
bizonytalansága.
  A tangótáncos állt hozzám legközelebb, és sérült ujjai miatt orrolt rám
leginkább. Szélsebes tudathasadással kamikázénak hitte magát, és nekem ugrott.
  Számítottam jöttére. Plusz eléggé ideges voltam a helyzetbõl kifolyólag, én
még alkudozós tapogatására is emlékeztem, s hozzá rosszindulatúan.
  Egyszóval peches pillanatok köszöntöttek a tangótáncosra. Orrba nyomtam a
fegyvercsõvel, s egyetlen láblendítésbõl kétszer találtam telibe, kényesebb
pontokon.
  Lefeküdt. Sebaj. Jött a többi.
  Tüzet nyitottam, és nem is túlzottan ügyeltem arra, nehogy eltaláljak
valakit. Tanítottak ugyan, hogy egy-egy térdlövés hathatósan szelídít, de ezt a
módot nem kedveltem, nem lévén kellõleg szadista. Golyóim súrolták a fickókat,
csontzene nélkül. Mégis megállt valamennyi.
  Joggal bízhattam volna happy endben, ám a szamuráj nem ért rá, hogy nekem
segítsen. Amint sejtettem, a hat lepra, ártalmasnak sejlõ ajtó közül némelyik
ártalmasnak is bizonyult. A sûrûn ráncolt függönyök váratlan golyózáport
zúdítottak ránk.
  Vis Major feleleveníthette õrnagykori nosztalgiáit. Viszonozta a lövéseket, s
gyors egymásutánban letépetett két függönyt, a mögöttük rejtõzõ orvlövészekkel.
  A harmadikat én szedtem le, aztán megint nem volt több, csak acsarkodó
fenevadjaink.
  Ekkor a szamuráj elérkezettnek látta az idõt.
  Telefonált.


  Úgyszólván eseménytelenül teltek a percek az egyenruhások érkezéséig.
Szótlanul végignéztem, amint a gigantok közül négyen a szamurájra támadnak.
Ujjongva fogadtam, hogy egyikük ökle felrepeszti a száját, majd halántékát.
Készen álltam arra, hogy közbelépjek, ha szükséges, de a szükségesség határát
messzire kitoltam.
  Vis Major egyedül is elsimította az izgágákat. Azután kézfejjel, közönségesen
letörölte folydogáló vérét, és jelentõségteljes pillantással végigmért. A
következõt olvastam ki a szemébõl: szívesen áldozna az idejébõl néhány percet,
torkom vad szorongatására.
  Kisvártatva megérkeztek az egyenruhás zsaruk, továbbá a mentõk, egyként
szirénázva.
  A sikátorba surrant a hullaszállító furgon is, halálos csendben.
  A Hadnagy úr sem sokáig váratott magára. Bár jellemével ellenkezett, némán
toppant a szamuráj elé. Azután csak állt, és várt.
  A szikla nézte, nézte õt, lassan elvigyorodott, és vállat vonva így szólt:
  - Vis maior.


  Amikor elszabadultunk a Sárkány Tüze nevû szórakozóhelyrõl, mindkettõnkben
ugyanaz a vágy lüktetett.
  A szamuráj hozta szóba elsõként.
  - Megebédelhetnénk valahol. Nagyon szeretnék veled összeveszni.
  - Fehér asztal mellett? Jó - bólintottam. Nem szívesen láttam be, hogy
helyenként nagyon kulturált a pasas.
  De már a kocsiban bekövetkezett. Megálltunk egy McDonald's gyorstápláló
elõtt.
  - Ide nem megyek be! - közöltem keményen.
  - Nem?! Már nem vagy éhes?
  - Ha éhes vagyok, ételt veszek magamhoz, és nem efféle szemetet.
  - Itt nagyon szigorú elõírások szerint készítik a...
  - Engedd meg nekem, hogy szellememet, szervezetemet a szerintem megfelelõ
táplálékhoz juttassam! A hamburger nem felel meg a követelményeimnek.
  Vis Major arca elsötétült. Teljesen viharfelhõ színû lett. Elõkapta a
stukkert a hóna alól, és az ujjaim közé erõszakolta.
  - Lõj agyon! Mit halogatod? Ha nem lõttél agyon azért, mert nem futottam el a
krimótól, akkor lõj agyon a francos hamburgerért! Rémes klimaktérika vagy! Te
nem eszel hamburgert?! Én meg nem vállalok fölösleges kockázatot azzal, hogy
veled lépjek akcióba! Még téged is szemmel tartsalak?! Sõt! Fõleg téged?! Lõj
agyon! Most! Ne holnap, holnapután, a jövõ dekádban, essünk túl rajta, a rohadt
életbe! Hülye kurva!
  Majdnem agyonlõttem. Hirtelen mást gondoltam.
  Kaptam a stukkert, és a kezébe nyomtam. Ráfonogattam az ujjait.
  - Tessék, lõj agyon te! Még mindig jobban esnék egy ismerõstõl, mint
akármelyik sötét, büdös bunkótól a krimóban! Ne kockáztasd te az én életemet az
ótvar dicsõségért, tessék, lõj keresztül, magunk közt vagyunk, vedd olybá, hogy
eutanáziában részesítesz, legalább megtakarítod nekem a holnapi, azutáni, jövõ
heti idegtépést! Miért másokkal nyíratnál ki, amikor magad is megteheted?!
  Vissza akarta adni a fegyvert. Eltoltam a kezét.
  Erre megragadta a csuklómat, és az ujjaim közé feszegette a stukkert.
  - Nagyon is megnyugtatna, ha te lõnél elõször! Már csak udvariasságból is
átengedem neked az elõjogot.
  - Nem! - kiáltottam határozottan.
  Dolph Asato eszeveszetten fotózkodott. Olyannyira belelendült, hogy a gép
mögé bújva, vaktában kimászott a kocsijából, és szenvedélyesen durrogtatva
felénk közelgett.
  Nemigen szenteltük neki értékes figyelmünket. Teli tüdõbõl elfoglaltuk
magunkat.
  Megszabadultam a stukkertõl: Vis Major dühtõl bénán átvette tõlem, ám amint
felrezzent az összetapogatott fegyver langyosától vissza akarta adni.
  - Te ölj meg! - követelte.
  - Jó - bólintottam, immár belátóan. - De elõbb kérj bocsánatot, amiért
lehülyéztél.
  - Le is kurváztalak - mondta.
  - Azt nem gondolhattad komolyan.
  Asato mellénk ért. Valósággal rátapadt az ablakra a szamuráj mellett, és
száját nyaldosva fényképészkedett.
  Vis Major felfigyelt az árnyékra. Elfordult tõlem, egyenesen a lencsébe
nézett. A gép örömteli csattanással üdvözölte õt.
  - Mit fotóz ez?! - hörrent a pasas.
  Nem sokat haboztam.
  Bennünket.
  - Mire megy vele? Mihez kezd vérben forgó szemünkkel, tûzokádó ajkunkkal?
  Ezúttal habozni látszottam.
  Vis Major a kezembe nyomta a stukkert, majd ajtót nyitott, a tõle megszokott
modorban.
  Asato hátratántorodott, az arcába nyomódott masinával együtt.
  A szamuráj kiszállt, felszedte a károsultat. Megrázta kissé, sokktalanítás
végett, alighanem.
  Végül kivette Asato fejébõl a fényképezõgépet.
  - Mi van? - kérdezte. - Te min munkálkodsz?
  - Az orrom, te állat! - bugyogott a fickó náthás hangon.
  - Mesélj már a fotótémádról, míg gyengéden kérlellek!
  - Majd a bíróságon!
  Vis Major rádöbbent, hogy sokkal éhesebb, mint amilyen kíváncsi. Eltolta
magától a fickót, és visszahuppant a járgányba. Gázt adott.
  - A Lábatlan Kacsában ebédelünk - mondta. - Megfelel?
  - Lehet, hogy nem lõlek agyon - merengtem, a stukkerrel játszadozva.
  - Pedig most kellene megtenned, nem olyankor, amikor seregnyi gengszterrel
szarakodom. - A vállához hajtotta a fejét. Felnyögött. - Hûû! Te is büdös vagy?
  - Mint a kolera.
  - Féltél?
  - Féltem. Miattad.
  - Én meg tõled - felelte.
  Hát ezt levezettük. Enyhültebben néztünk egymásra. Eltette a felé nyújtott
fegyvert.
  - A krimósor tulajdonosai között rengeteg viszály dúl, de mert alapvetõ
érdekeik közösek, általában emberhalál nélkül simítják el a vitás ügyeiket.
Nemrég felbukkant egy Ballerini nevû alak. Összevásárolt egy csomó bûnfészket,
a krimósorra is szemet vetett. Eddig csak kóstolgatta a gazdákat, immár
sikerült véres viszályt szítania köztük. Meglátjuk, hogy hamarosan övé lesz itt
minden.
  Sok újat nem tanultam, nem is kellett jegyzetet készítenem.
  - Honnan tudod mindezt? - kérdeztem diákosan.
  - Itt élek.
  A Lábatlan Kacsa elé gördültünk. Újkorában akár Kacsalábnak is nevezhették az
épületet, ám egyszercsak kezdetét vette a hanyatlás, elszürkültek a falak,
lepergett a vakolat, a horgolt függönyök pókhálóvá vénültek.
  Vis Major szokatlan sikkel, döccenés nélkül állította meg a kocsit. Rám
nézett, szót sem szólt. Csaknem mosolygott.
  Ezzel a fejjel nem vihettem emberek közé.
  Elõkaptam a zsebkendõmet, és ledörzsöltem halántékáról a porrá száradt vért.
Nyögdécselve tûrte a tortúrát, majd hirtelen elkapta a kezemet, a szájához
húzta, és nyelve hegyével megnyálazta a zsebkendõt. Álláról is letisztogattam a
vért.
  Beléptünk a Lábatlan Kacsába.
  Bár a gasztronóm üzem csaknem tele volt, nyomban szemet szúrt az egyik
asztalnál ülõ két szép, deli pacák öltönyben, a lábuk mellé helyezett fekete
diplomatatáskával.


  Újra elõjött a varázsló inasa-effektus.
  - Horace és Donlee - suttogtam áhítattal. - De honnan tudtad, hogy éppen õk?
  Felvonta a szemöldökét. Ezt nem kellett volna tennie, halántékán megfeszült a
bõr, sebe újra vérezni kezdett.
  - A következõt tudom: ezek a fickók abból élnek, hogy újsághirdetések útján
munkaerõt toboroznak, akiket aztán különféle eladhatatlan bóvlikkal házaltatnak
a városban. Ha az ügynökök nem teljesítik Donlee-ék feltételeit, ha kudarcot
vallanak a sok szemétrevalóval, kihúzzák a gyufát. Szerencsés esetben megússzák
kisebb-nagyobb veréssel. Ez idáig csak szerencsés esetekrõl tudok.
  - Ha jól értem, ez a két sakál rabszolgákat tart.
  - Így is fogalmazhatunk - bólintott a szamuráj, majd megrendelte ebédjét a
hajlékonynak tetszõ pincérnõtõl.
  Salátát kértem, semmi mást.
  - A rabszolgák pazar áruval indulnak házalni. Csilingelõ plasztik Madonnával,
nyakláncra akasztható amulettel, amely színeváltozással jelzi hangulatod
csapongását, bélyeg méretûre összecsukható ruhafogassal, a Végítélet Napját
elõrejelzõ vészharanggal, amely addig is, míg az Apokalipszis bekövetkezik,
megközelítõ pontossággal, plusz-mínusz tíz fok, mutatja a környezet
hõmérsékletét, bármilyen lábra illõ nemezpapuccsal, akármekkora csípõre
felfeszülõ csipkebugyival, élénkítõ tablettával, gyógynövény-elixírrel,
amelytõl visszanyered, ami elveszett, és amely megszabadít attól, ami terhedre
van. Továbbá hangos Bibliával, horkolás-halkítóval, fogcsikorgatás-gátlóval,
támadót elhárító szirénával, elektromos fogvájóval, etcetera.
  - Jó buli ez? Ki vesz efféléket? Pláne, a tulajdon lakása küszöbén?! Hiszen
az emberek ezerszer meggondolják, egyáltalán ajtót nyissanak-e, ha valaki
becsönget hozzájuk.
  - A hitehagyottak, és majdnem mindnyájan azok vagyunk, alig várják, hogy
bálványt találjanak és imádhassák. Ha nincs jobb, vagy nincs olcsóbb, készek
imádni az összecsukható ruhafogast, a csilingelõ Madonnát, a mûfogsor-löbbölõ
automatát. Ne akard velem megetetni, hogy nem adnál pár garast egy amulettért,
amelyet elég a nyakadba lógatni ahhoz, hogy minden percben pontosan tudd:
boldog vagy boldogtalan vagy-e éppen!?
  - Nekem nem kell amulett. Nekem önismeretem van.
  - Na és boldog vagy ma?
  - Ma nem.
  - Hát tegnap?
  - Tegnap se. Ne hülyéskedj. Mi a boldogság?
  - Tõlem kérdezed? - csodálkozott rám. - Régen tudhatnád Derinától.
  - Derina a nagynéném volt. Hát neked?
  A pincérnõ elénk tette a tányérokat. Az ételre vetettük magunkat. Nem
tudhattuk, mikor vartyog fel a bõrkabát zsebébe dugott készülékben a kevéssé
kedvelt diszpécsernõ.
  Vis Major civilizáltan evett, elég ügyesen alkalmazva az evõeszközöket. A
csontokat sem hajigálta szét maga körül. Mielõtt belekortyolt az ásványvízbe,
lenyelte a falatot, és megtörölte a száját. Kezdtem kinézni belõle, hogy a
kenyeret sem harapná, hanem törné.
  És Derináról is tisztelettel beszélt.
  - Nekem nem nagynéném volt, csak egy csudabogár. Pár éve, tavasztájt éppen a
fákat metszegettem a kertben, mikor egy kocsi fékezett a kapu elõtt. A benne
ülõ nõ percekig figyelte ténykedésemet, majd kikecmergett, és megszólított.
Leleményesnek titulált, mert a hónaljtokból kaptam elõ a metszõollót, ha
használni akartam, és oda löktem vissza, mikor épp nem kellett. Szóba
elegyedtünk, s csakhamar felajánlott néhány növényt saját szaporulatából.
Elmondta, hogy minden tavasszal ajándékozó körútra indul a kertvárosban, mivel
sajnálná kidobni a feleslegét. Sajnos sokfelé találkozik barbárokkal, ám én nem
látszom annak. Ekkor már a kerítésen belül járkált. Kiválasztotta a megfelelõ
helyeket, és sajátkezûleg ültette el a növényeket. Ezután elbúcsúzott tõlük,
majd tõlem is. Késõbb gyakran összefutottunk a városban, sokat beszélgettünk.
Többször meghívott a házába. Nem jutottam el hozzá. Tudod-e, hogy híres házban
élsz?
  Bólintottam.
  Donlee-ék percek óta méregették asztalunkat. Hosszas tanakodás után felénk
indultak. Mindketten lakkos cipõt, mélykék szövetöltönyt és termõ
kókuszpálmákkal telehímzett nyakkendõt viseltek. A jegenyemagas, kigyúrt vállú,
vaskos nyakú fickók akár ikrek is lehettek volna, borbélynál ápolt arcbõrük
jégpályaként csillogott, kék szemük tündökölt, s mindeme ragyogást csak
hátrakent fekete hajuké szárnyalta túl.
  - Mit keresel itt? - kérdezte egyikük, miután asztalunkhoz hömpölyögve
kifordították az üres székeket, és lovagló ülésben lehuppantak azokra.
  - Ebédelek - felelte õszintén Vis Major.
  - Pont itt - dünnyögte sötéten a másik fickó.
  - Pont máshol akartam, de neki snassz volt az a hely - mondta a szamuráj, rám
mutatva. - A társam. Jobbról Donlee, balról Horace - intézte el a bemutatást.
  A jobbomon ülõ fickó hosszú aranyláncon lógó patkót ringatott a fülében, a
másik pacák bal kezét félkilós pecsétgyûrûk ékesítették, ujjanként egy-egy
példány; gyanítottam, hogy alkalomadtán boxerként hasznosítja díszeit.
  - Amúgy? - kérdezte Horace.
  - Tõlem kérded? - csodálkozott Vis Major.
  - Na ja, hallottuk, hogy megszöktetted a kis Marianót.
  - Én?!
  - Ezt beszélik. Valaki húsz rongyot is megadott volna a fejéért, te pedig
elpucoltad a veszélyzónából.
  - Húsz rongyot?! Holnapra elõkerítem a srácot! Ennyiért még ki is tömöm.
  Donlee meglóbálta a lópatkót.
  - Mariano tegnap ért ennyit. Momentán huszonötöt adnának a skalpjáért.
  - Akkor nem sürgõs.
  - Figyelj - fuvolázta Horace vontatott hangon -, nem hiszem, hogy sok könnyet
ejtenénk érted, még keveset se, különben semmi bajunk nincs veled, párszor
lebuziztál, megraktál, becsukattál minket, miért ne kedvelnénk?! Kedvelünk!
Nemsokára a te fejednek is komoly piaci értéke lesz, húsz rongy fölött
számíthatsz ránk, érte megyünk!
  - Kösz. Más újság?
  - Jártatok ma a Sárkány Tüzében, mi?
  - Jártunk.
  - Hírelik. Ja, ne bántsd Ballerinit, gyászba borult szegény ember! Ugye
hallottad?!
  - Nem hallottam semmit. Nagy zsivaj volt, dúdolásztak a fegyverek.
  - Elveszett az a remek kislány! Az a kincset érõ, páratlan szépségû, ifjú
szûz! Ellopták apukától! - jajveszékelt Donlee, s közben szivarra gyújtott.
  - Ballerini lánya? - kérdezte Vis Major, félretolva a tányérját. Donlee
beleejtette a gyufaszálat. A láng a szalvétába harapott, magasra szökkent,
kettõt vonaglott, majd kifulladtan lerogyott és elhamvadt.
  - Ballerini lánya! - felelte Horace jajgatósan, szenvtelen arccal. - Az
egyetlen! És még csak tizenhat éves! Beült a Ferrari Testarossába, és
kiszáguldott a képbõl. Ballerini se élõ, se holt. Sír, jajong nappal; zsong,
búsong éjjel. Ez különben valami költõtõl van! Minden információért fizet!
Kerítsd elõ a gyermekét!
  - Lapozhatnánk. Hogy megy a boltotok?
  - Mendegél - bólogatott Horace. - Veszik a népek azt, ami értékes.
  - Príma. Búcsút kell vennem tõletek.
  - Búcsút, azt nem tartunk. Vegyél tõlünk klipszet! Nézd csak! - Donlee kecses
kis fülsatut kapott ki a zakója zsebébõl. - A fülcimpádra csípteted, és a
feleséged nem ismer rád. "Ah, ki ez?!," sikoltja majd, "ki ez a FÉRFI a
lepedõn?" Na?
  - Ne fáradjatok, fiúk. Múltkor vettem gyógyvizet. Attól elsorvadt minden
használatlan porcikám. Nincs több gondom.
  - Most is van vizünk, gyógyító. Csak megiszod, és megpillantod az Igazságot.
  - Az Istent, te hülye! - rikkantott Donlee.
  - Erre a célra tükröt tart - mondtam.
  Az ikerpár-féleség rám meredt. Kettõjükben együttvéve nem volt annyi
férfiasság, mint egy zongoraszékben.
  Horace sikkantott.
  - Beszél! Szép kis baba. Cumizol még? Víz alatt is tudsz? Imádom, ha
lecumiznak a gõzben! Persze, van egy kis bibi. Csak fiúknak adom a szájába!
  - Ne tudd meg, mit tudok - feleltem.
  Felemelkedtem a székrõl. Sosem kedveltem a homoki fickókat. Azok szerint,
akik mindent megszámlálnak, és ezért statisztikusnak neveztetnek, a zsúfolt
nagyvárosokban élõ emberek esetében tíz egyedbõl egy a vele egyivarúak
szerelmét keresi. A túlnépesedett patkánykolóniákban sem más a helyzet:
homoszexualitás, agresszió, kannibalizmus.
  Másfelõl nézve, ha tíz emberbõl egy homokos, marad kilenc. A kilencbõl hat,
ha nem hét: nõnemû egyed. Marad kettõ vagy három férfi. Ezekre hat vagy hét nõ,
plusz egy homoki pasas esik. No comment.
  - Mit ne tudjak meg?! - firtatta Donlee. Hangot váltott., ezúttal a
gyúrótermi orgánumát hozta. Elém tornyosult, utamat állta.
  - Nõszövetségi tag vagyok, aktív, szerfelett aktív - feleltem. - Nem
hallottál rólunk? Templomainkban buzi pasasokat áldozunk a mi Istenünknek,
Heterogéniának. Mielõtt feláldoznánk õket, bevarrjuk a végbelüket. Egyszer
véletlenül megböktem az egyiket a tûvel. Hát nem azt hitte, hogy viszonyunk
lett?!
  - Mit locsog ez?! - sziszegte Horace, ugyancsak elém tornyosulva. Vis
Majorhoz intézte a kérdést.
  A szamuráj mellém lépett.
  - Szálljatok le egymásról.
  - Nem! - szögezte le Donlee. - Azt akarjuk, hogy elismételje a nõszövetségi
izéjét!
  - Még találkoztok néhányszor, és kialakul köztetek a megfelelõ kontaktus -
mondta békítõen Vis Major. Karon fogott.
  - Gyere, velem nyugodtan eljöhetsz. Engem se fiú, se lány nem érdekel.
  - És ezt dicsekvésképpen mondod? A magadfajta is templomunk oltárán végzi.
Egy ilyen pasas fityegõje himbálódzik a kulcskarikámon, más haszontalan
vacakokkal együtt.
  - Juj! - nyikkantott Horace. - Egész nap ezt csinálja?!
  - Voltaképpen rólatok jutott eszébe - látta be Vis Major.
  A kocsihoz ballagtunk. Beszíjaztam, kiékeltem magam, mégsem indultunk útnak.
  - Mi van? - kérdeztem a sofõrt.
  A szamuráj elgondolkodva bámult rám.
  - Nem akarlak megbántani, mégis úgy érzem, illendõ, ha viszonzom kis
kedvességeidet. Ugye Kyra a neved? Kicsiny Kyra, megkérhetlek, hogy ne fokozd a
feszültséget, amelyet én már kellõképpen felfokoztam egy adott társaságban?
  - Azt akarod beadni, hogy dolgod jól végezted, miután e két sivatagi
figuráról leszívtál néhány gyenge információt, és elbájologtál velük? Nem azért
jöttünk ide, mert hinni véled, hogy õk nyírták ki Brent Fischát?
  - Ebédelni jöttünk - közölte Vis Major. - Én ebédeltem, te legelésztél
kicsit. De mindez nem érdekes, mert amikor fecselyt kezdeményeztem, oda akartam
kievezni, hogy õk buzeránsok, én haszontalan, ámde vajon te mi vagy?
  - Haszontalan?! - nevettem lesújtóan.
  - Mellesleg a következõ Nõegyleti szeánszon elmondhatod, hogy nincs
haszontalan férfi, csak nyugodt erõ.
  - Mifelénk a Nõegyletben ezt impotenciának hívják. Lekottázzam?
  - Na jó, ne cakkozd magad. A Hátrányos Helyzetû Pasasok Klubjában a
magadfajtát csak dugatlanként emlegetjük.
  Kigomboltam a biztonsági övet, és behajoltam a látószögébe. Ha már ott
voltam, nekem is látnom kellett: Vis Major többé-kevésbé vigyorog.
  Felháborodtam.
  - Ez a táplálda nem Lábatlan Kacsa, ez nyugodtan viselhetné a Fertõ nevet! Ez
egyébként áll az egész helyes kis városodra is! Fertõ City! Aki itt nem
buzeráns, az potencia-problémás, és ajtóstól jár kezelésre!
  - Minek folytán a nõi tábor dugatlan.
  Heves bólintással folytattam.
  - És itt van az eb hantja! Ahelyett, hogy mindenki kapná magát, és méltó
életbe fogna, a frusztrált népség öldös, bûnözik!
  - Igen - helyeselt, már nem is leplezve vigyorát. - Kerek beszéd volt.
Bármelyik pszichiátriai kongresszuson visszatapsolnának vele. Na, és most? Meg
vagy váltva? Tudod, mit? Menj haza, és feküdj le! Valakivel.
  - Hát ez jellemzõ rátok, pasasokra! Minden nõi sóhaj mögött a keféletlenséget
látjátok! Eszerint azt hiszitek, hogy rajtatok múlik a világ üdve. És tényleg
rajtatok múlik, már el is múlt! Elvégre ti vagytok buzeránsok,
potencia-problémásak!
  - Félreértettél valamit. Fantasztikus, lendületes, elsöprõ potenciával
rendelkezem. Ez idõ tájt valóban nem aknázom ki, ugyanis nem látok a horizonton
méltó nõi lényt.
  - Te panaszkodsz?! A buzeráns és potencia-krachos pasasokhoz hozzácsaphatjuk
a maroknyi maradékot, mivelhogy azok viszont szellemileg nem ütik meg a
mértéket.
  - Nofene! Te éterileg szoktál szeretkezni?
  - Voltaképpen mi közöd a nemi életemhez?! - kérdeztem hátrahõkölve.
  - Nem tudom - sóhajtotta. - Elvégre itt van az enyém!? Tovább nyammoghatnál
rajta, miként eddig.
  - Szégyen!
  Bólintott.
  - Fertõ.
  Szörnyen kellett nevetnem, de nem akartam, hogy lássa. Õ is befelé
pukkadozott. Amíg bírtuk, türtõztettük magunkat.
  Az ikerpár-féleség kéz a kézben elandalgott mellettünk. Beültek húsrózsaszín
Fordjukba, és elporzottak. A hátsó ablakban kocsikerék méretû, céklabíbor
gumicumi himbálódzott.
  Eddig bírtuk, s nem tovább. Kipukkadtunk. Egymás vállára borultunk
nevettünkben.


  Este elmúlt a jókedvem, hajszálpontosan abban a pillanatban, amelyben
elkészültem a jegyzeteimmel.
  Huszonkét óra tizenegy perc volt. Jegyzeteim így festettek: Mariano.
  A fickó huszonöt darab ezrest ért. Majd' a szél ütött meg: nem tudtam, hol
keressem, s ha meglelném, hol a kassza? Huszonöt lepedõ!
  Igen, meginogtam. Erkölcsileg. Másképp nem is lehet.
  Egyébként is, már napok óta nem voltam a régi szilárd. Nem hadakoztam álmaim
ellen azzal, hogy csalókásak, kifejezetten elvártam õket minden éjjel azért,
mert káprázatosak. A madarak elé borítottam a müzlit, Chandlert olvastam,
már-már összebarátkoztam a szamurájjal, érezhetõen kevésbé voltam fennkölt,
mégsem lettem lennkölt, s mindezek koronájául: csaknem élveztem, hogy élek.
  Na, hát ezért tett rosszkedvûvé a jegyzet, mely így festett: Mariano.
  Megsimogatott a huszonöt lepedõ. Éreztem érintését: csontos kéz cirógat
torkon, jégcsap ujjakkal. A halál.
  Miután kissé összeszedtem magam, folytattam a jegyzetelést. Schwarz.
Ballerini. Donlee és Horace. A Sárkány Tüze. A legfõbb Füvész.
  Gyönyörû. Legenda leszek; a rólam szóló mesébõl nem hiányozhat a fordulat:
egy élete, száz halála volt.
  Bekaptam egy korty konyakot; vigyáztam magamra, mindig csak egy-egy kortyot.
  Éjfélre kiürült a flaska.
  Mélyen aludtam, álmok nem kényeztettek: Marlowe ült elõttem, hintázott a
széken, lapos üvegbõl szopogatta a whiskyt, s engem nézett fejcsóválva,
reggelig. A háta mögötti ablakban le-föl járt egy kéményseprõ; felbukkant,
lebukott, akár a céllövöldében.
  Pontban pitymallatkor feltárcsáztam a családi horoszkópust. A dög perszóna
meg sem lepõdött. Megkérdezte, mely év, mely napján, hányadik órában születtem.
Egy percig papírokkal zizegett, majd a fülembe sóhajtott.
  - Ma ne fogjon semmibe. Felkelt már?
  - Félig.
  - Feküdjön vissza. Különben rettentõ dolgokra számíthat: kutyaharapásra,
pohártörésre, cipõsarok-repedésre. Ez a nap olyan, hogy még tyúkszeme is nõhet.
Van tyúkszeme?
  - Nincs.
  - Nem megmondtam?! Estére lesz! Holnap elküldöm a számlát, némi felárral a
korai igénybevételért. Óhajt naponta foglalkoztatni?
  Megrendülten ültem. Képtelen voltam hangot kiadni. A horoszkópus várt egy
lassú percig, majd dünnyögve letette a kagylót.
  Tovább ültem, az üvegfalat bámulva, tépelõdve.
  Határoztam. Tyúkszem-megvetõ bátorsággal kiperdültem az ágyból.


  A takarítónõ még javában sertepertélt, amikor berobbantam az irodába. Kávét
fõztem, megfejtem a szendvics-automatát.
  Félrehúztam az olcsó, kincstári brokátfüggönyt az ablak elõl.
  Vis Majort leltem mögötte, széken ülve, szunyókálva.
  Szánalmasan festett a pasas. Ahhoz is lottyadt volt, hogy kinyissa a szemét.
Két ujjal intett felém, üdvözlésképpen.
  Felfortyantam.
  - Nincs egy barátod? Itt kell éjszakáznod?!
  - Ne kiabálj - kérlelt rekedten.
  - Nem kiabáltam. Normál hangon, jóllehet kissé izgatottan szóltam hozzád.
  - Ne kiabálj, ne izgulj - suttogta.
  - Minden okom megvan, mellesleg. Ma még kutya fog megmarni, tyúkszemet is
kell növesztenem... mindegy! Azt kérdeztem: nincs egy barátod?
  Fél szemmel felnézett, de túlságosan bántotta a bágyadt tavaszi fény.
Leeresztette szemhéját.
  - Egy talán van, de te ma tisztára hülye vagy.
  A fogai közé toltam egy szendvicset, és a falon sorakozó oklevelek alá
léptem. Kiválasztottam az egyiket, amely a csoport elmúlt évi munkáját
dicsõítette.
  Elõvettem a rúzsomat, és az üvegre másoltam, amit idejövet olvastam egy
házfalon: "Vesztegesd meg magad, légy boldog!"
  Elhaló morgás jelezte, hogy Vis Major ismeri a betûket.
  Csészéket kerestem. Vagy harmincat találtam a mosogatóban, derékig ért bennük
a beszáradt cukor. Nekigyürkõztem.
  - Ne zubogtass - nyöszörgött Vis Major. Idõközben kivette a szendvicset a
fogai közül, és a homlokára tapasztotta, hideg borogatásnak.
  Kicsavartam a mosogatószivacsot, és leváltottam vele a kenyérszeleteket.
Utóbbit visszagyûrtem a szájába.
  Hát persze, hogy rajtakapták. Blick és Sidney egyszerre érkezett. Rémes
sopánkodásban törtek ki.
  - Az Isten szerelmére, mi van veled?
  - Az éjszaka kellõs közepén is felcsengethetsz, ha nincs hol aludnod. Mikor
fürödtél utoljára? Hazaugorjak neked tiszta alsóért?
  - Ne cakkozzátok magatokat - sóhajtotta a váláskárosult, kiköpve a
szendvicset. - Otthon voltam majdnem egész éjszaka. Este fürödtem is, a
cuccomat is kimostam, itt láthatjátok rajtam, már majdnem mind száraz.
Valamikor hajnaltájt jöttem el. Lehet, hogy nem lesz pör. Cameának új mániája
született.
  - Hát akkor?! - Blick valósággal ragyogott. - Miért költöztél be a székre?
Mazochizmusból neked semennyi nem elég?
  A szamuráj megmarkolta a homlokán hasaló szivacsot, és a hajára csavarta
belõle a vizet. Nem keltette épeszû ember benyomását. Elvigyorodott, majd
valósággal felnyerített.
  - Nagybõgõzik! - újságolta.
  - Elbírja?! - csodálkozott Blick.
  - Tartotta egész éjjel.
  - Te szegény - sóhajtott Sidney.
  Kávéval kínáltam õket. Elfogadták, de lógó orruk csaknem beleért. Befutott
Titus, és sorban mindenki.
  E.T. is ránk nyitotta az ajtót. Elhûlten ácsorgott a küszöbön.
  - Úgy néztek ki, mint az edzõtáborozó siratóasszonyok. Mi van? Mindenki
agonizál?
  Titus méltóságteljesen közölte:
  - Dehogy agonizálunk. Mi így élünk.
  - Anyám - suttogtam. Igaza volt a horoszkópusnak.
  - Nagybõgõ! - nyögte a szamuráj.
  - Tangóharmonikának jobban örülnél? - kérdeztem.
  - Nagybõgõ! - felelte panaszosan. Ruhája enyhén gõzölgött. A hajára csavart
vízcsepp-raj végiggördült a homlokán, s orra hegyére érve egyensúlyozott
kicsit, mielõtt az ölébe zúdult volna.
  - Nagybõgõ - mondta feltápászkodva. Megrázta a fejét, mire tincsei felhagytak
a jólfésültséggel, és szétkuszálódtak a szélrózsa minden irányába.
  Blick megragadott egy széket, Vis Major mögé vonszolta, felpattant rá, és
megfésülte pátyoltját. Tõlem kért hajlakkot, ám ekkor a szamuráj kissé magához
tért, és megfordult. Csicsergõs csókot nyomott Blick gondterhelt homlokára,
merev vigyázzban tisztelgett E.T.-nek, azután nem bánta, hogy a kabátujjánál
fogva a kocsihoz vonszolom, és belököm õt a jobboldali ülésre.
  Behuppantam balról, egy percig fészkelõdtem, elõregurítottam az ülést,
beállítottam a háttámlát és a tükröket.
  Vis Major eszmélni kezdett. Gyorsan megkérdeztem:
  - Mennyit ittál?
  - Mit?
  - Istenem, még ezt sem tudod?!
  - Mit csinálsz te?! - érdeklõdött gyanakvóan. Kinyújtotta a kezét, forgató
mozdulatot tett. - Hol a kormány? - háborgott.
  - Válságban, mint mindig - feleltem. - Ne szórakozz, elég volt! Nincs neked
semmi bajod.
  - Nekem aztán semmi - dünnyögte. - Csak egy morzsányit spleenes vagyok.
  - Az a bajod, hogy elhagyod magad.
  - El - hagyta rám. - Na, indíts! Asato itt van?
  Körülnéztem.
  - Igen.
  - Jó. Mehetünk.
  - A menetfelszerelésed rendben? - érdeklõdtem.
  Megtapogatta a bal hónalját, megropogtatta, ökölbe szorította néhányszor jobb
keze ujjait, és bólintott.
  Gázt adtam.


  Vis Major már nem tudott csodálatba ejteni. Hozzászoktam. Amikor tehát
közölte, hogy meglátogatjuk Brent Fischa szomszédnõjét, zokszó nélkül a
gyógyfüves kert felé kanyarodtam a kocsival.
  Az asszony bevezetett bennünket a nappaliba. Visszatért a vasalódeszkához,
lehalkította a tévét, miáltal lemaradt kedvenc sorozata azon heti
mûbonyodalmáról; viszont mi vittünk neki igazit.
  Vis Major nem sokat köntörfalazott, félretolta a deszkára terített kék-sárga
kockás flanelinget, és nagy marék fotót szórt a helyére.
  - Nézegessen - mondta.
  Én is nézegettem. A telefonasztalkán mûanyag Buddha ült, a köldökét bámulta,
s volt is miért kápráznia tõle, mivelhogy az vörös fénnyel lüktetett, akár egy
világítótorony. Pedzettem valamit. Pláne, mivel a Buddha mögött viaszrózsákkal
díszített mûszálas lámpa giccslett; a mûanyag szálak a szirmok közül törtek
elõ, szivárványt szikrázva, zizegõn.
  - Ezeket Brenttõl vette? - kérdeztem.
  - Kaptam - felelte szemlesütve. - Gyönyörû dolgokat árult, hadd mutassak
néhányat! - Ezzel kiragadott a vázából egy csokor valódi velúr tulipánt, és
elém tartotta. Sokat ígérõ mosollyal megszorította az egyik virág torkát, mire
a fojtogatott növény eljátszott néhány dallamot egy lambada-számból, s
végezetül arcon lövellt pár csepp silány kölnivel.
  Az asszony nevetett.
  - Jópofa, ugye?!
  Vis Major alig változott kora reggel óta. Amikor a függöny mögött
felfedeztem, úgy festett, mint egy tetszhalott; mostanra valamelyest
összeszedte magát: tetszélõnek látszott.
  Ahhoz sem volt ereje, hogy a szemét forgassa. A nõre sóhajtott.
  - Végignézné a fotókat?
  - Mindjárt - hangzott a válasz, s az asszony kamaszlányos kuncogással
átszelte a szobát. Alumínium kagylóval tért vissza. Felpattintotta a fedelét,
mire a kagyló megjutalmazta néhány karácsonyi dallammal. Apró, gyöngyszerû
cukorkák lapultak a fenekén.
  - Vegyenek. Borsmenta.
  - A fotók - suttogta Vis Major elnyûtten.
  A nõ a vasalódeszka fölé hajolt. Pár percig válogatott a képek között, majd
kettõt kiemelt közülük.
  - Õket ismerem. Brenthez jártak. Miután elmentek, átsiettem a jéggel, és
borogatást tettem a szeme alá.
  - Kérdezték a zsaruk a két deli pacákról?
  - Nem, de ugyanazt mondtam nekik, amit maguknak.
  A szamuráj a kezembe adta a fotókat. Ha azt várta, hogy Horace és Donlee
láttán meghökkenek, csalatkoznia kellett.
  Az asszony hangtalanul könnyezett.
  - Négy nappal ezelõtt jártak itt utoljára. Láttam õket lelépni. De hiába
vittem rá a jeget, Brent nem nyitott ajtót. Soha többé.
  - Köszönet - mondta Vis Major. Továbbra is hajlandó lenne õket felismerni?
Élõben is?
  - Miért ne?! Nem állítom, hogy õk ölték meg Brentet, csak annyit mondhatok:
jártak hozzá, meg-megverték.
  A nõ felkapta a vasalót, és dühödten a kockás ingre nyomta. Távoztunk.
  Az utcára lépve Asatóba botlottunk. A fickó a járgányunkból kecmergett elõ.
Láttunkra menekülni akart, mintha skorpiómarás fenyegetné. Elkésett.
  Vis Major utánanyúlt, és leszedte õt röptébõl.
  - Hallgass ide! - mondta, marokra fogva a csõgörény ingnyakát. - Egész éjjel
a kurva nagybõgõt hallgattam, a fals brumm-brummokat! Piszokul kivagyok! A
világ összes bírósága felmentene, tekintettel az elmeállapotomra, ha eltörném a
lábadat! Különben nem fogom eltörni semmidet, mivel már gyárilag úgy festesz,
mint aki egy ufónyi csillagközi rém és néhány elefánt tévedésébõl létrejött
nászából fogant. A kocsit viszont beviszem a laborba, és levetetem róla az
összes ujjnyomodat, azután tizenkét évre lecsukatlak, az engedélyedbõl pedig
origamit hajtogatok! Ma már meg ne lássalak, mert kialvatlanul különösen
rühellem a kinézetedet!
  Asato fölényesen fütyörészett, amúgy a szamuráj markába szorítva, majd a
tenyérbemászó csücsörrel a száján, egyenként lebontotta ingérõl a pasas ujjait.
  Vis Major felvont szemöldökkel figyelte, mit mûvel vele, s amikor a kisujja
is kiegyenesíttetett, gyorsan elfordult Asatótól, hogy leplezze vigyorát.
  - Ez olyan hülye, hogy harmincrészes tévéfolytatásost lehetne írni belõle -
sóhajtotta a kocsiban. - Akkora balfarok, hogy show-mûsort vezethetne a legfõbb
csatornán.
  - Szeretné, ha megvernéd - mondtam.
  - Persze. És csak ez tart vissza attól, hogy megtegyem.
  Hátrahajtotta fejét a támlán, lehunyta szemét, ujjait összefûzte a hasán,
egyszóval elhelyezkedett, hogy kipihenje magát.
  Megéreztem dezodora illatát. Korábban tévedtem, amikor azt gondoltam, hogy a
könnyû, tiszta illat nem illik a személyiségéhez. De szinte lépten-nyomon
tévedtem megítélésében, és miközben egyre közelebb kerültem hozzá,
fénysebességgel távolodtam önmagamtól.


  - Milyen volt Blickkel? - érdeklõdtem, látván, hogy idõnként fel-felpillant,
noha csak úgy teknõc-mód, blazírtan.
  - Folyton felkarmolta a hasamat a borostájával.
  - Komolyan kérdeztem.
  - Vagy úgy. Jó volt vele. Mentem utamon, mint a kos, õ pedig fékezni próbált.
Ám ha látta, hogy már nincs megállás, õ is futásnak eredt mellettem. Jó volt,
és majd jó lesz újra, amikor a HáKá úgy dönt: megtorolta a múltkorit, és
visszaadja Blicket.
  - Nem hiszem, hogy visszaadja - vélekedtem.
  Felsóhajtott.
  - Hát igen, tartok tõle. Nehezen viseli, hogy Blick kedvel engem. Ha velem
akarsz maradni, leplezned kell irántam érzett heves rokonszenvedet.
  - Éjszaka gondolkoztam...
  - Holott nyugodtan nagybõgõzhettél is volna.
  - Mariano lesz a veszted, de a felállásból kifolyólag az enyém is.
  - Megígértem: te nem leszel ott, ahol engem kinyírnak.
  - Ne lépj fel hõsleg, mintha más vágyad sem volna, mint pár golyó a fejedbe!
  - Nem nagyon érdekel a halálom. Csak ne túlzottan fájjon.
  - Pedig fájni fog.
  - Nagyon? Ha erre megesküszöl, kénytelen leszek vigyázni az irhámra.
  Vis Major összeszedte magát az ülésen, megdörzsölte az arcát, majd a
tenyerébe hajtotta. Amikor felnézett, pillantása áttévedt a mellettünk guruló
kocsiba. Nyomban felélénkült, s a kettõnk között heverõ csíptetõs tábláért
nyúlt.
  A csibesárga Honda vezetõje is meglátta õt, s a látvány olyannyira idegessé
tette, hogy teljesen kihullottak fejébõl autóvezetési ismeretei.
  A fickó gázt adott, ám a kocsi úgy rángatózott a tükörsima úton, akárha a
gátugrást gyakorolná.
  Vis Major lehajította a táblát.
  - Még nem lehet rajta - morogta.
  Áttekintett a Hondába, de a vezetõ úgy tett, mintha megvakult volna, és
elszökdécselt mellõlünk.
  - Talán követhetnéd - javallotta a szamuráj.
  Ráhúztam a Honda hátuljára.
  - Ilyen közelrõl eltalálod? - fölényeskedtem.
  - Lõjem le?
  - Nem kell lelõni?
  - Nem hallottam statáriumról. Autólopó a srác. Nem tehet róla, speciális a
kleptomániája, csak kocsiknak nem tud ellenállni. Elköti, ami megtetszik neki,
a benzin fogytáig jár vele, majd másik járgányt nyit fel.
  - És most?
  - Megfogjuk, bevisszük, bevarrják.
  Tehát megfogjuk. Gázt adtam.
  Idõközben a fickó sofõri emlékezete visszatért. A Honda megugrott,
kígyószerûen araszolt a forgalomban. Eléggé gyorsan távolodott elõlem.
  Össze kellett kapnom magam. Csakis jelesre vizsgázhattam.
  Vis Major elernyedt mellettem az ülésen. Szemlátomást szórakoztatták
nehézségeim. Vigyorogva arca elé emelte kézfejét, s körmei szemrevételezésébe
mélyedve megjegyezte:
  - Megszállott. Elõször mindig megijed, ha zsarut lát, aztán eszét veszti, és
a gázra lép. Neked legyen mondva: a gáz, az egy pedál. Lenn, a jobb szélen.
Taposni szokták.
  - Fújódj fel - morogtam.
  Befurakodtam két kocsi közé. Legott le is ragadtam köztük, mert egy kamion
nyomult mellénk. Csak balra törhettem ki, ám abban az irányban szembõl jöttek.
  Na és?!
  Ríttak a gumik, a frontálisan közeledõk a kürtöt nyomták. A szamuráj
leengedte a kezét. Kihúzta magát az ülésen, az öv után tapogatott.
Mindazonáltal nem látszott rémültnek. Ha enyhébben is, változatlanul
vigyorgott.
  A szembõl áradó autósok életösztöne kiválóan mûködött. Bár csupán
tizedmilliméterekkel, de elkerülték az ütközést. Mivel õk vigyáztak, én a
feladatomra koncentrálhattam; padlóig nyomtam a pedált. Mihelyst lehetett,
visszatértem a jobb oldalra, a csibesárga Honda mellé.
  A kleptomán kajánul kacsintva rám dudált, akár a gyalogkakukk - aztán nem
lõtte ki magát sehová, mert meglátta, mit mutogat neki Vis Major.
  A járda mellé kanyarodott és megállt.
  A szamuráj eltette a stukkert.
  Sietség nélkül a Hondához sétáltunk. A srác a kocsi elejéhez lépett, és
tarkóra tett kézzel ráhasalt a motorháztetõre. Könyv sem kellett neki ahhoz,
hogy tudja a leckéjét.
  - Azt hiszed, lelõnélek? - kérdezte Vis Major. - Mássz le onnan, nem bige az.
  A kleptomán felegyenesedett. Kigombolta a nadrágját. Le is tolta.
  A szamuráj forgatta a szemét.
  Két iskolás lány közeledett a járdán, a jelenetet figyelve, izgatottan
visítozva-kuncogva.
  Autólopónk mindannyiunknak megmutatta, hol esett rajta sérelem.
Megtekintettük feneke bal felén a rég összevarrt-behegedt golyónyomot.
  Ezzel végezvén a homlokzatára vetettük pillantásunkat. Arcbõre is hamvasan
sima volt, szeme kék, mosolya nem vesztett kajánságából.
  - Ülj be, és vidd vissza a kocsit a rajthoz. Rajtad leszünk - mondta Vis
Major.
  - Utána bevisztek?
  - Meglepetés.
  A lányok ránk pisszegtek. Odafordultunk.
  Ekkor kánkánosan felrántották szoknyájukat, kivillantván bugyijuk szegélyét,
majd turbékoló nevetéssel elszaladtak.
  - Fertõ - dünnyögte Vis Major. És kecsesen a kormány mögé vetette magát.
  Miként az várható volt, beszorult. Néhány másodpercig azon töprengett, miért
is ül görnyedten, az álla és térde közé préselt kormánnyal, szerfelett
kényelmetlenül, mígnem ráébredt a magyarázatra. Hátraszánkázott az üléssel,
megdöntötte a támlát, elbabrált a tükrökkel.
  Mire végzett, a csibesárga kocsi két utcahossznyi elõnyt szerzett.
  A szamuráj nem idegeskedett, fel sem ötlött benne, hogy átverhetik. Nem is
történt meg. Szépen, szabályosan átautókáztunk a negyeden.
  A Honda leparkolt egy kékre festett, háromszintes lakóház elõtt. A kleptomán
kilépett belõle, gondosan bezárta az ajtókat. Azután elgondolkozva méregette a
közelben ácsorgó halszürke BMW-t. Sejthetõ volt, hogy azzal folytatná útját, ha
valami csoda folytán nem kellene velünk tartania.
  - Létezik olyan kocsi, amelynek ellenállhatsz? - érdeklõdött Vis Major.
  - Csak egy - felelte a srác. - Pedig gyönyörû bestia: türkizzöld a
karosszériája. Szilaj a motorja.
  - Mi tart vissza? - csodálkozott a szamuráj.
  - Ferrari Testarossa! - lehelte a fiú ábrándosan. - Kettõ hetvenet is megy a
dög! Talán többet. Ha elkötném, kibeleznének.
  - Otthagytad?
  - Ahol találtam - bólintott a srác.
  Suttogva folytatták. Végül a szamuráj visszazökkent mellém. Pát intett a
kleptománnak. Kiló hússzal indított.


  Tíz percnyi eszehagyott száguldás után megálltunk a hegytetõn, a fenyves
szélén.
  Az üresen árválkodó, türkizzöld Ferrari Testarossa mögött. Vis Major
körbejárta a kocsit. Kisvártatva visszajött, marokra kapta a mikrofont, a
diszpécsernõt szólította.
  - Gyönyörûm, hárfázza el nekem Marlo Ballerini Ferrarijának rendszámát! -
kérte.
  A kérdezett nem tiltakozott a titulus ellen. Szokatlan szívélyességgel
megadta a kívánt információt.
  A szamuráj bólintott.
  - Ballerini bejelentette az eltûnését?
  - Másképp honnan a francból tudnám az adatait?
  - Hadd ne találgassak. Csak azért kérdezem, mert nem találkoztam a kocsi
körözésével.
  - Hát a kocsival?
  - Itt áll elõttem.
  - Hol? - zihálta a nõ.
  Vis Major elárulta.
  - Gondolom, mondanom sem kell, hogy a kocsi Ballerini lányával együtt veszett
el?! - pattogott a hárpia.
  - Nos, a Ferrari megkerült.
  - És hol a lány?
  - Tõlem kérdi?
  - Kitõl kérdezzem?
  - Na jó, kérdezze tõlem.
  - Hol a lány?
  - Nem tudom.
  A nõ felsikoltott.
  - Pók? Százlábú? Kisegér? - találgatta a szamuráj.
  - Maga!
  Gyengéden szerették egymást az éteren át. Kicsit unatkoztam. Persze, nem
aggódtam, hogy az idõk végezetéig unatkoznom kell. Körvonalazódott bennem a
gyanú: hamarosan megismerhetek egy ritka sötét gengsztert. Ballerinit.


  Csakhamar megérkeztek a nyomkeresõk. Közülük néhányan kívül-belül
bepúderozták a Ferrarit, ujjlenyomatokra vadászva. Mások kis staniclikbe
dugdosták a kocsiban fellelt apróságokat és cseprõségeket.
  Két pasas egy izgatottan tanácstalan német juhász kutyával futkosott a
bozótban.
  Egyszerre csak Ballerini is ott termett, s nyomban a lánya után érdeklõdött.
Ahhoz képest, hogy Fertõ City-szerte megvetett ragadozó volt, a kollégák
már-már földig hajoltak elõtte, miközben együttérzésükrõl biztosították. És
megesküdtek: elõkerítik a lányát, akár a föld alól is.
  Ballerini a kocsi orrán ücsörgõ szamurájra nézett, és csettintett az ujjával.
Buzgó titkár termett elõtte, tollat, csekkfüzetet nyújtott a gazdának, majd
megfordult, és odatartotta a hátát, írótábla gyanánt.
  Ballerini kiállította a csekket, kitépte a papirost, ráfújt, és Vis Major
felé nyújtotta.
  A szamuráj mindvégig a fickó szemébe nézve, elvette a csekket, gondosan
parányi fecnikre szaggatta, a foszlányokat a levegõbe hajította, és utánuk
fújt. Ezzel végezvén összefonta karjait, és tovább nézte Ballerinit.
  A bûnfészkek ura negyvenegynéhány éves lehetett. Aprócska fejjel
rendelkezett, amekkorával a madarak közt legfeljebb verébke lehetett volna.
Arcbõre olajos fénnyel csillogott, parányi szürke szeme élettelennek tetszett.
Kifogástalanul öltözködött, elõnyben részesítve a kékesszürke fényesebb és még
fényesebb árnyalatait.
  Példás önuralommal viselte Vis Major modortalan viselkedését. Zakója szárnyát
ellebbentve a nadrág zsebébe süllyesztette ökleit, és jobb alsó végtagját
elõretolva, vakítóra politúrozott cipõorrával megtaszította a szamuráj lábát.
  - Fasza hapsi vagy - mondta halkan. - Megérdemelnéd, hogy bõrbe kössék a
golyóidat.
  - Születésemtõl bõrkötésben tartom õket - hangzott a válasz.
  Lélegzetvételnyi csend következett, amelyet arra használtam, hogy
átgondoljam: pasaskörökben az ilyenféle társalgást roppant férfiasnak tekintik,
tehát szerfelett komolyan veszik. Várható, hogy még egy darabig imádják a
Fétist, mielõtt tovább lépnének a csevegésben.
  - Egy szép napon arra ocsúdol majd, hogy tele van a szád földdel, és merev
ujjaid közt markolod a bõrszajrédat - riposztozott Ballerini. - Kerítsd elõ a
kislányomat! Akkor kegyelmet kapsz.
  - Kértem? - csodálkozott Vis Major.
  - Kérned sem kell - felelte Ballerini transzparens szélességû, fájóan hamis
mosollyal. - Ajándékba adom. A kislányomért. Egy ezres értékû csekket téptél
szét. Gavallér ember vagyok, ragaszkodom a jutalomhoz. Ha te nem fogadod el,
átnyújtom a feleségednek. Egy ezres értékû fiút kap tõlem. Egyszeri alkalomra.
Hiába is akarnád visszautasítani.
  A szamurájt meg sem rezzentette a piszkos fenyegetés.
  Képzeletbeli elõjegyzéseimben kipipáltam a "férfiasság"; "gyalázkodás"
címszavakat. Tapasztalataim szerint a "farkasszem"-jelenet következett.
  Nem dicsekvésképpen mondom, de nem tévedtem.
  A pasasok tekintete összeakadt, mint két kardpenge. Jó sokáig bírták, már
porzott a szemgolyójuk, s még mindig nem pislogtak.
  Az õrülésig untam õket. Ellentétben a nyomkeresõkkel és Ballerini
udvaroncaival, akik - férfiak lévén - feszülten lesték a machó ceremóniát.
  Az idõ csak nyúlt, nyúlt, nekem szükségleteim támadtak.
  Kikecmeregtem a kocsiból, és a két pacák közé tartottam a kezemet. Megtört a
varázs, hála az égnek.
  Ballerini feje eltorzult.
  - Mit ugrál itt ez a hülye kurva? - ordította.
  - Nem kurva - tiltakozott a szamuráj. Oda sem nézve elkapta a karomat, és
kipenderített a képbõl.
  - Gondom lesz rá, hogy azzá legyen - felelte a fickó, majd apaságára döbbenve
hirtelen elfordult tõlünk, és szívszaggató jajveszékelésben tört ki.
  - Elrabolták a kislányomat, egyetlen kincsemet, Rachent! Találtak valamit?
Miért zabáltatják azt a kövér kutyát, ha még arra sem képes, hogy nyomot
fogjon?! Keressék a gyermekemet, keressék tovább, keressék addig, míg rá nem
lelnek! Gazdaggá teszem azt, aki megtalálja az én kincsemet! És esküszöm, a
bíróságnak sem lesz gondja azzal a féreg tetûvel, aki elvette tõlem a kicsi
Rachent! Sírva fog rimánkodni a megváltó halálért!
  Felfordult a gyomrom. Pedig csak arról volt szó, hogy két különbözõ
kultúrkört képviselünk, Ballerini és én. Az õ világában ilyenképpen illett
megélni a drámai eseményeket.
  Vis Major megvárta, míg az apa kiszûköli magát. Ekkor megkérdezte:
  - Mikor és hogyan veszett el a lányod?
  - Tegnapelõtt láttam utoljára. Este. Azt mondta, nem vacsorázik velem,
diszkóba megy. Szép ruhát húzott, kifestette a gyönyörû arcocskáját, fogta a
slusszkulcsot, és elhajtott. Nagyon szerette a Ferrarit, az összes kocsim közül
az volt a kedvence. Reggelig nem jött haza. Akkor érte küldtem néhány
emberemet, de sehol nem találták. A diszkóban egyáltalán nem is látták az én
Rachenemet.
  Ballerini higgadtan adta elõ mindezt. Vis Major bólogatott.
  - Általában nem szoktad egyedül elengedni a lányodat - jegyezte meg.
  - Általában tényleg nem - felelte az apa. Ha valaki olyan gazdag, mint én, és
annyi irigye van, mint nekem, bölcsen teszi, ha vigyáz a gyermekére. Te nem
értheted, mert sosem voltál szeretõ szülõ, de egy tizenhat éves csemete már
szeretne önállósodni, hormonmûködése van, miegymás. Az utóbbi idõben sokat
vitatkoztunk, mert mindenáron testõr nélkül akart járni. Lehet, hogy szerelmes
volt valakibe.
  A szamuráj megrökönyödött.
  - Lehet? Ha szerelmes lett volna, azt nem lehetre, hanem biztosan tudnád.
  - Most szemétkedsz velem? - kérdezte Ballerini.
  - Most nem. Szóval kerestetni kezdted Rachent. Milyen nyomokat találtál?
  - Semmilyeneket. Aznap este én láttam utoljára. Legalábbis senki sem
találkozott vele azok közül, akiket megkérdeztem.
  - Különös.
  - Ugye? - Ballerini ismét feljajdult. - Hozzák vissza nekem az egyetlen szép
kicsi lányomat! Százezret fizetek annak aki megtalálja! Él! Biztosan tudom,
érzem, hogy él! Lánykereskedõk tették rá a mocskos mancsukat!
  - Arról tudnál, hiszen te vagy a város legmenõbb kuplerájosa - felelte Vis
Major.
  Ballerini arca olyan színt öltött, mint a Holt-tenger, éjjel, viharban.
  - Követelem, hogy vondd vissza! Követelem, hogy a kislányom ügyét válaszd le
rólam, és úgy kezeld, mintha emberrõl lenne szó! A gyermekem elveszett, és
neked, mint zsarunak, az a dolgod, hogy keressed, függetlenül attól, ki az
apja! Megértetted?! Igen, jól sejted, hogy minden követ megmozgatok! Nem hagyom
rátok, hülye, karrierista, korrupt, mocskos zsarukra, kerestetem a barátaimmal
is...
  - ... az aranyos bûnözõkkel - szúrta közbe a szamuráj.
  - Velük! Velük is! Nekem teljesen mindegy, ki hozza haza a kicsikémet, rabló
vagy pandúr, fizetni fogok neki, leborulok a lába elé, összecsókolom a cipõjét,
a seggét is, ha úgy óhajtja!
  Vis Major bólintott.
  - Megtalálom a lányodat! - mondta.
  Ballerini dührohama megállíthatatlannak bizonyult.
  - Na persze, hogy te megtalálod, te felfuvalkodott, kevély tetû, te kirúgott
tiszt, te senki, te! Semmire sem vagy jó, csak arra, hogy engem és a
magamfajtát ne hagyj békességben élni, de már tele van veled a bögyöm! Megéred
még, nemsokára, esküszöm, hogy egy szék lába köré tekerem a beleidet, elevenen
megnyúzlak, biliárdozni fogok a szemgolyóiddal, a tökeiddel! Jaj, hogy utállak,
gyûlöllek!
  Ballerini a kitöréstõl megszédülve a Jaguárjához támolygott, és aggódó
udvaroncai védõgyûrûjében a motorháztetõre borult. Hallottuk iszonyú
fogcsikorgatását.


  Többé-kevésbé igaza volt - mondtam a kocsiban.
  A szamuráj unottan nézett rám.
  - Igen? - S ezzel befejezettnek tekintette az ügyet. A vezetésre figyelt.
Asatót órák óta nem láttuk.
  - Igen - feleltem szívósan. - Akármi történhetett egy tizenhat éves
kislánnyal.
  - Az a kislány három éve autót vezet, a papáét, és kocsikat tör, a másokét. A
kicsike pontosan tudja, hogy a papáé a világ, és õ az örököse. Sok zsaru
különvált a fogától, amiért jogosítványt követelt a gyermektõl, avagy azért,
mert felhívta a figyelmét a közlekedés és általában az emberi együttélés
szabályaira. A kislány igazi zsarnok. Ám mivel eltûnt, meg kell õt találni. Egy
biztos, nem tudom, figyeltél-e: a Ferrarit nem a lány vitte fel a hegytetõre,
meg sem fordult a kocsiban, jó ideje.
  - Ezt ki mondta neked?
  - A kutya.
  - Bepisilek! Egyébként effektíve. Az idomítók esküdöztek, hogy a kutya érez
valamit!
  - Érzett is, nyulat, õzet; remek a kutyák szimata. A következõ a szituáció:
valaki elveszett. Azok, akiknek az a dolguk, hogy õt megkeressék, bizakodnak,
már csak hivatalból is. Aki elvesztette, az fájdalmában kínszenved, mert tõle
meg azt várják el.
  - Nagyképûségben örökös bajnok lehetnél! - mérgelõdtem. - Te bezzeg nem
hivatalból fogod megtalálni a lányt, hanem gõgbõl, mert neked kényszeresen
bizonyítanod kell, hogy te azért mégiscsak õrnagy úr vagy, csillagaid hulltával
is!
  Vis Major megállította a járgányt. Megfogta a vállamat, maga felé fordított,
és csaknem suttogva, ha kéményseprõ hangon is közölte:
  - Megtalálom a lányt. Bevasalom Ballerinitõl a seggcsókot. Nem vagyok õrnagy,
soha nem is voltam, éppen ezért nem ért veszteség, amikor lefokoztak. Az a
történet az én ügyem, se rád, se másra nem tartozik. Menj pisilni.
  - Igenis - rebegtem, szalutálva. Betámolyogtam a toalettszalonba.
  Vis Major járó motorral várt rám. Még be sem húztam a lábamat, kilõtt a
kocsival.
  - Hová rohanunk? - kérdeztem.
  - A vesztünkbe - felelte.
  Konokul ragaszkodtam a beavattatáshoz.
  - Kikéibe?
  - Néhány suhanc benyomult egy újságíróhoz, de a szomszédok meghallották a
zsongást, lövöldözést, és zsarukat hívtak. Erre a támadók elbarikádozták
magukat a lakásban a férfival és a kislányával.
  - Exkommandósnak való, nyalánk meló - morogtam.
  - Úgy bizony - felelte.
  Feszültnek látszott. Elvesztette könnyû, tiszta illatát.
  Az adrenalin nem dezodor.


  Az újságírót Reid Rivernek hívták, s a legutóbbi idõben a bõrfejûek és
bizonyos kormánykörök fura-szoros kapcsolatainak felderítésével foglalkozott. A
megtámadása elõtti napon megjelent cikkében rávilágított, hogy az ellenzék
egyik vezetõjét ért minapi neonáci atrocitás mögött a legnagyobb kormányzó párt
politikusai állnak; meg is nevezte õket.
  Éppen a megtorlást élvezte, amikor a helyszínre értünk.
  Rendõrkordon állt a régi bérház körül. Csupán kézi rakétát és szuronyt nem
láttam a fegyvererdõben.
  Blick elénk sietett.
  - A terrorelhárító osztagra várunk. Különben majdnem sikerült elintézniük
Rivert, csak azzal nem számoltak, hogy otthon lesz a kislány. Éppen
ütötték-verték a papát, amikor a gyerek hazatoppant a szomszédból. Lett is nagy
fogócska, sivalgás, de egyelõre, ennek hála, River még él. Négy fickó tartja
fogva, húsz év körüliek, dühösek. Szabad elvonulást követelnek, a kapitány
kocsit ígért nekik. Ez van.
  Vis Major összegezte benyomásait.
  - Hát akkor hozzuk ki Riveréket - mondta.
  - HáKá mindjárt ideér, de neked külön elõre üzente, hogy meg se moccanj, a
levegõvételt is függeszd fel.
  - Nem látom be, miért kell ilyen marhasággal a terrorelhárítókat zaklatni,
amikor komolyabb melóért fizetik õket.
  - Jaj! - nyögte Blick, s ebben egyetértettünk.
  Vis Major figyelmesen szemlélte környezetét. A sok egyenruhás között
tébláboló civilek egyike felkeltette érdeklõdését. A pamutmelegítõs férfihoz
sodródott, és szóba elegyedett vele.
  Blick, az aggályos fekete fickó, megbökött.
  - Hé, akármit csinál is, mellette a helyed. Részemrõl irigyellek.
  Szavait úgy értelmeztem, hogy oda kell mennem a szamurájhoz. Amikor mellé
léptem, rám förmedt.
  - Miért nem maradtál a kocsinál?
  - Mert nem a kocsi a társam.
  - Pedig jó parti: nyolchengeres. Na, figyelj ide. Beszéltem River
szomszédjával. Azt mondta, kettõjük lakása régebben egy kégli volt, aztán
leválasztották és kiadták olyan csóróknak, mint a magunkfajták. Merthogy River
klassz srác, elszánt, megvesztegethetetlen, ergó nem is jómódú. A lakása
kétszobás, jelenleg az egész banda az utcai szobában tolong, mert látni
akarják, mire készülünk, s közben maguk mellett tartják Riveréket is, hogy
kéznél legyenek, ha fenyegetõzni kell. Az udvari szoba ablaka felõl
támadhatnánk, ám sok értelme nincs, mert akkor elkerülhetetlen lenne a
lövöldözés. De meglepetésszerûen a hátukba lopakodhatnánk, méghozzá kétfelõl.
Igen egyszerû. Ha vállalod, tied a fürdõszobaablak, amelyen én nem férnék át. A
felsõ szomszédtól kellene leereszkedned.
  Bólintottam. Folytatta.
  - A közvetlen szomszéd és River lakása közt van egy átjáróajtó, amely elé
szekrényt toltak. Az ajtó a szomszéd felõl nyitható, de zajos mûvelet lesz.
Kéne két rádió, hogy egyszerre indulhassunk, plusz valami kinti zsivaj, ami az
utcai ablaknál tartja a kopaszokat. - A szamuráj körülnézett, és
megkönnyebbülten felsóhajtott. - Lesz zsivaj! Itt van az egyik ellenzéki
képviselõ, Lively.
  Elsietett mellõlem, s néhány percig fecserészett a csípõs nyelvérõl hírhedett
férfiúval.
  Addig is élveztem, hogy még élek.
  A haladék nem sokáig tartott.
  Hamarosan egy harmadik emeleti slózi-ablakban találtam magam, nyakig
felfegyverzetten, egy szál kötélbe csimpaszkodva, majd pókszerûen lefelé
ereszkedve. Nem ujjongtam fel a célnál. River fürdõszobáját szúnyogháló
oltalmazta a vérszopóktól. Kést ragadtam, és kihántottam keretébõl a mûanyag
táblát.
  Közben Vis Major légvételét sejtettem a rádió fejhallgatójában, s mert a szám
elé ívelõ kecses mikrofonba lélegeztem, sejthetõen õ is hallotta életjeleimet.
  - Nem tenném a kezemet tûzbe érted - suttogta, az áldott technika révén olyan
közelrõl, hogy már-már az agyamba -, de az életemet rád bízom. És még másik
kettõt. Mindjárt végzek a szekrény hátuljának lefejtésével. Hogy állsz?
  - Leértem. Rögtön bebújok.
  - Légy óvatos. Várj a füttyjelre.
  Felmértem az ablakot, mely alig volt keskenyebb a vállamnál. Lehet, hogy
beszorulok, és a suhancok rajtakapnak. Akkor viszont úgy kell tennem, mintha
fali vízköpõ lennék.
  Betûrtem magam a szûk nyíláson. Hallottam a kézi hangszóróra tapadt képviselõ
szövegelését. Úgy gondoltam, epés szavai az utcai ablak közelében tartják a
kopaszokat. Azon sem csodálkoztam volna, ha a srácok tüzet nyitnak rá.
  Lively kemény beszédet intézett hozzájuk. Elmagyarázta nekik, hogy a
kormányzó politikusok kezében õk csak marionettfigurák, majd a könnyebb
érthetõség kedvéért tovább árnyalta, immár szolidabban.
  - A politika színpadán ti csak balerinák lehettek, primadonnák soha. És
amikor használóitok úgy gondolják, többé nincs szükség rátok, visszamehettek
vécét súrolni. Vagy a fejeteket veszik, mert bûnbak mindig kell, és a hozzátok
hasonló buta bohóc másra sem jó. De meg ne haragudjatok az õszinteségemért,
csak jót akarok nektek. Ezek a szép szál férfiak sem mást akarnak, akik most
érkeztek. Nézzétek csak, fiúk! Itt a kommandó! Nem azért jöttek, hogy
szembeszálljanak veletek! Eszükben sincs! Tanulmányozni akarják a
módszereiteket! A jó kommandós holtig tanul. Mostanában egyébként arab
nyelveket is tanulnak, mivel a minap meg kellett volna támadniuk egy
terroristákkal teli arab utasszállítót a reptéren, ám már a gép ajtajában
elakadtak, nem ismervén a kukacírást, így aztán meg nem fejthették, hogyan
juthatnak be.
  Vis Major a fülembe súgta:
  - Indulhatnánk.
  Fegyverre kapva kisurrantam a fülledt fürdõszobából.
  Összefutottam a szamurájjal, aki egyenesen a szekrénybõl érkezett, errõl a
vállán lobogó muszlinkendõ tanúskodott.
  Megtorpantunk az utcai szoba ajtaja mellett, kétfelõl.
  A négy bõrkabátos legény az ablak mellett lapult, nekünk háttal. Lively
szövegelésén felindulva, egymás szavába vágva szitkozódtak.
  River egy kopott szõnyegen feküdt, meglehetõsen véresen és eszméletlenül.
  A mellette heverõ, gúzsba kötött kislány tágra nyílt szemekkel bámult ránk.
  Csak egyik suhancnál láttunk fegyvert, ám õ éppen bevetésre készült vele, s
alighanem Livelyt szemelte ki célpontnak.
  A gyermek felsírt. A fegyveres megpördült.
  Ebben a pillanatban vetõdtünk a szobába. A szamuráj röptében lõtt.
  A srác elejtette a stukkert.
  Aztán az események elsodortak, jóllehet karikacsapás-szerûen ment minden.
  Vis Major, látván, hogy a kopaszoknál nincs több lõfegyver, eltette a
sajátját, és elvegyült a legényekben.
  Felkaptam a sérült csuklójú fickó stukkerét, azután kimenekítettem a kislányt
a szobából. Ajtót nyitottam. A folyosón toporgó zsaruk a lakásba seregelltek.
  Két egyenruhás megragadta a szõnyeg sarkát, és kivontatták Rivert a
pofonövezetbõl.
  Lively elhallgatott odakinn.
  Rohanó lábak döngtek, fémes csörgés hallatszott. A felérkezõ kommandósok
átáradtak rajtam, hogy mielõbb az ellenfelek közelébe kerüljenek.
  Ekkor már nem sok szükség volt rájuk, legfeljebb takarításnál lehetett volna
a hasznukat venni.
  Vis Major felegyenesedett, ha nem is túl daliásan. Viszont négy fickó feküdt
körülötte, immár.
  Nem akartam hinni az érzékleteimnek.
  Ugyanis a terrorelhárítók megtorpantak elõtte, és a bokájukat összevágva
üdvözölték.
  A szamuráj bágyadtan feléjük intett, és elhagyta a lakást.


  E.T. tanácstalan volt. Ordított is, meg nem is. A felsõbb régiókból már
megint kinézett egy dicséret, plusz egy letolás.
  - Meglátod, innen is kirúgnak! - tombolt a kedvetlennek rémlõ szamuráj elõtt.
- Hová mész majd, ha itt sem kellesz?! Miért nem hallgatsz rám sosem? Te, te
szupermen! Amúgy persze megint csodálatosan elsimítottál mindent, büszke vagyok
rád! Legszívesebben megcsókolnálak!
  Néhány újságíró közeledett felénk, csõre töltött mikrofonnal. E.T. egészen
ellágyult.
  - És szinte kócos sem lettél. Sem te, sem más. Azt a kis golyóhorzsolást
leszámítva, a náci gyereken. Mondja, Kyra: hát milyen itt, köztünk? Megtalálta
a számítását? Boldog?
  - Ha boldoggá akarod tenni, szabadítsd meg tõlem - felelte Vis Major.
  - Az õ véleményét kérdeztem. Kyra?
  - Eszméletlenre vertek egy embert, a gyerekét megfélemlítették. Hogyne lennék
boldog?
  E.T. átölelt, ez alkalommal a fotózás örömére.
  - Menjünk a kislányhoz, igen, vele együtt kellene az újságokban szerepelnünk.
Hé, tudja valaki, hogy hívják a gyereket?
  - Mary Jo a neve - mondta az egyik riporter.
  - Nos, hol van a kis Mary Jo? - kiáltotta E.T. izgatottan.
  - A mentõkocsiban ül, és figyeli, hogyan varrják össze eszmélõdõ apukája
sebeit - felelte a szamuráj. - Ha zavarni mered õket, graffitit csinálok
belõled.
  E.T. elkomorult. Lábujjhegyre emelkedett Vis Major elõtt.
  - Nemhogy tábornokkal, velem sem beszélhetsz így! - mondta halkan, ám annál
dühösebben.
  - Na, adj egy puszit, mennem kell - felelte a szamuráj békítõen.
  Kilopakodtunk a hömpölygõ tömegbõl.


  Csendesen kucorogtam az ülésen. Jó, jó nem volt ez olyan szédítõen nagy
kaland, már ha az akciófilmek felöl nézzük. Pirinyó kaland volt, nekem mégis
jelentõs, hiszen egy az elsõk közül. És talán bele sem vágtam volna, ha nem a
szamuráj a társam.
  Azt azonban nem tûrhettem, hogy a pasas pöffeszkedjen mellettem.
  - Na, és mi lett volna, ha nem kedvez a véletlen azzal az átjáróajtóval?! -
kérdeztem nyeglén.
  - Be kellett volna érnem az egyik ablakkal - felelte.
  Lehunytam a szemem. Türelmetlenül vártam a tavaszt. S mégis, egy téli éj
jutott az eszembe. Friss hó födte a várost, elnyelte a zajokat, neszeket, kéken
fluoreszkált, karácsonyias hangulatot keltett, kicsalt a szobámból, a park
vattacukros fái közé. Nem hallottam, hogy lépdelek, édes ízû levegõt szívtam
be, köd gomolygott a számból; szép érzéseim olyannyira eltöltöttek (és senki
sem járt arra), hogy röstelkedés nélkül élveztem létezésemet, holott nem
legbensõm esztétikumában gyönyörködtem, hanem csak úgy, a külvilágban. Ráadásul
arról képzelegtem, hogy rögvest megpillantok egy lovat. Liliomfehér táltost,
méghozzá.
  Szóval, néhány percre cenzúrázatlanul hagytam érzékelõ szerveimet, és azok
rögtön efféle szentimentális marhaságokkal törtek rám. Még sóhajtoztam is:
"bámulatos, milyen hangfogó a hó". Satöbbi.
  De tényleg csendesebb lett tõle minden. A város, az élet, a lelki zörejek.
Nyugalmat árasztott, s bármily furcsa: melegséget. Éreztem magam, s ez
jólesett. Kisebbeket, nagyobbakat lépegettem, majd megszemléltem talpaim
lenyomatát. A gyéren sorakozó lámpák alatt versenyt futottam hosszúra nyúlt
árnyékommal, eljátszottam a gondolattal, hogy óriás vagyok. Midõn az árnyékom
mögém került, azt reméltem: láthatatlanná váltam. Máris latolgatni kezdtem,
merre induljak, mit lessek meg, és persze ártatlannak hittem magam e játékkal.
Egyre vártam a lovat: lobogó sörényû, fickándozó táltost. Tudtam, hogy mindjárt
elém toppan, a hátára vesz, és futásnak ered velem, meséi tájára visz, ahol
csak a Hold világít, kéken derengve, meg-megvillanva a gyémántszemcsés havon.
Körülöttem minden megelevenül, megszólítanak a fák és az állatok, megelevenülök
magam is, végre. Valahára.
  A táltos késlekedett. Megtorpantam. Ismerõseim mit csinálhatnak ma éjjel? Hát
az ismeretlenek? Mit mûvelnek az emberek olyankor, ha nem sejtik, hogy látják
õket?! Bárha tényleg láthatatlan volnék! Besurrannék egy áruházba. Felpróbálnék
egy csomó ruhát, kalapot; cipõk közt válogatnék, elidõznék a játékok között, az
óraüzletben megvárnám, míg a különféle szerkezetek, más és más hangon
elbonganák-harangoznák-csengettyûznék az éjfélt. Cukorkákat kóstolgatnék,
szerteszórnám tarka celofánjaikat. Leülnék a kirakatban álló terített
asztalhoz, meggyújtanám a gyertyákat, barokkos lakájok hordanák elém az
ételféleségeket.
  Arra eszméltem, hogy süppedékeny havon járok, csak a lakásomhoz közeli
parkban, táltosok sosem is voltak, s hamarosan az utolsó lovat is kimérik
kolbásznak; csizmám átázott, kedélyem nem kevésbé, hideg rágcsálja lábujjaimat,
markolgatja térdemet, egyre magasabbra araszolva. Kilesni senkit sem érdemes;
akinek esze van, a paplanja alatt szendereg.
  Sarkon fordultam, hogy hazamenjek, elfészkeljek a fotelben, s ölemben egy
hatalmas kötettel bekanalazzam joghurtomat.
  És ekkor, hirtelen...
  - Van egy cigid? - kérdezte a szamuráj, felrezzentve emlékeimbõl. - Totál
lepusztulok, ha ez így megy tovább.
  Sokáig töprengtem, hol vagyok és kicsoda. Vis Major áttért az utca
szemlélésébõl az arcom bámulására. Járgányunk persze suhant tovább.
  - Magadnál vagy?
  - Nálam - morogtam. Cigit dugtam a szájába. Az öngyújtót kivette a kezembõl.
  - Szereted a havat? - érdeklõdtem.
  - Amikor hullik. És utána egy-két napig. Mostanában nem fogom szeretni.
Tavaszhodik. Éppen ideje, mellesleg. Ilyenkor újjászületek. Hát te?
  - Én újrahalok - feleltem.
  - Éltél valaha is? - firtatta, mert õ már csak ilyen kellemetlen pasas volt.
  Kellemetlen, de jó illatú. Megint megéreztem dezodorát.
  - Mit használsz?
  - Mire? Mi ellen?
  - Hogy hívják az illatszeredet? - csattantam fel türelmemet vesztve.
  - Szeretném, ha megmagyaráznád az "újrahalás"-t.
  - Hosszú - legyintettem. Órákba is beletellett volna, mire megértetem vele,
mi a tavasz: közönséges érzékszervi bódulat, az ember leissza magát a puszta
levegõvétellel, különféle vegyi folyamatok folytán hormonok és egyéb idegesítõ
anyagok sokasodnak meg a szervezetében, amit a legtöbben serkentõként fognak
fel, izzani kezdenek, hosszan bámulják a más- (vagy azonos-)nemûeket,
verselnek, dalolnak, miként a madarak költenek. Fajfenntartási kényszer.
állatnál, növénynél, embernél egyformán, tavasszal pezseg fel a dolog. Semmi
különös. Mivel én mindezzel tisztában vagyok, rajtam nem fog. Sõt,
kiábrándítóan hat rám. Minden tavaszon belehalok.
  - Na? - forszírozta Vis Major.
  Ekkor beavattam.
  Kikotort a forgalomból a kocsival. Lefékezett a járda mellett. Hosszan
nézett, homlokát ráncolva.
  - Szánandóan hülye vagy - sóhajtotta. - És hazug. Hogyan férsz meg ennyi
hazugsággal?
  - Hazug?! - nyögtem.
  - Önmagadnak hazug - bólintott.
  - Ó, ez jó téma! Te beszélsz?! Röpke ismeretségünk folyamán hányszor
világítottam rá önnönmagadat ámító blöffjeidre? Machót játszol! Lezser frankót!
  - Te viszont Kékharisnyát. Sõt, lila fuszeklit!
  - Na jó, adj tanácsot, de csak egyet - mondtam békítõen.
  - Nincs tanács - sóhajtotta.
  - Mi a neve?
  - A dezodoromnak? Szólítsd, ahogy akarod - kihajította a csikket az ablakon.
  Õt szólították. Az éterbõl. Életünk megkeserítõje, a diszpécsernõ eldarált
egy címet, és közölte, hogy kocsihalálában vágtassunk oda, mert meg kell
menteni egy ember életét.
  - Szuper. Testre szabott - örvendezett a szamuráj. - Részletek?
  - Egy kutya megtámadta a gazdáját. A szomszéd telefonált.
  - Miért nem a tûzoltók mennek ki?
  - Mert nem ég semmi.
  - Dehogynem. A gazda. Ok nélkül egyetlen kutya sem csinál fasírozottat a
gazdájából. Erre nagyon rá kell szolgálni. Értesítsen egy állatidomárt.
  - És ha veszett a dög?!
  - Szólhatott volna a sintéreknek is.
  Mindeközben szuperszónikus sebességgel haladtunk.
  A szamuráj jobb kezével a kabátja alá nyúlt. Csõre töltötte a pisztolyát.
  Ugyanezt tettem a sajátommal. Közben megmagyaráztam, mit cselekszem.
  - Ha fegyvert emelsz egy kutyára, téged foglak keresztüllõni! Mint egy kutyát
- mondtam halkan, ámde jól érthetõen.
  - Márpedig az lesz: mihelyst ott termünk, stukkert szegezek az ebre, s azt
kiáltom: állj, vagy lövök, kezeket a tarkóra! Azután megmotozom, és ismertetem
a jogait. Ha ezzel a nemesen felemelõ feladattal végzünk, ellátjuk a mosómedvék
baját, desszertként pedig lekergetünk néhány macskát a háztetõrõl. Esetleg
gyûjthetnénk egy kevésnyi hangyatojást, és madárfészkekben is razziázhatnánk.
  Vis Major annyira felheccölte magát, hogy visszalépett az éterbe. Nem
irigyeltem a diszpécsernõt; válogatatlan gúnyolódások zúdultak rá.
  A tetthelyre érkeztünk. Fura kerítés szegélyezte a kertet: oszloptól oszlopig
más és másféle, láthatóan házi eszkábálású; volt ott deszkapalánk, kovácsoltvas
alkotóelem, betonból öntött motívum. Mintha a tulajdonos elsöprõ lendülettel
fogott volna a munkálatokba, majd kedve szegetvén, elkente a feladatát.
  A ház ura ezúttal nem munkálkodott. A kovácsoltvas motívum tövében hevert,
térdét az állához húzva, két karját a fejéhez tapasztva, nyögdécselve.
Tekintélyes küllemû bullmasztiff kutyája elõtte állt, felborzolt szõrrel,
harcra szántan, valósággal szétvetett lábakkal.
  Nem bántotta a mozdulatlan embert. Ám amint az megmoccant, elõmosolyintotta
ínyét, kampószerûen ívelõ agyarait.
  Tíz év körüli, sovány fiúcska álldogált a járdán, zsebre dugott kézzel,
szemlátomást feszülten. Amikor kipattantunk a kocsiból, a szamurájhoz sietett.
Vonásai sírásra facsarodtak.
  - Most megölik? Lepuffantják? Ne bántsák! Vittor ártatlan. Becsszóra nem
tehet semmirõl.
  - Vittor a véreb? - firtatta Vis Major.
  A szorongatott kutyatulajdonos a kéményseprõ hang hallatán felsikoltott.
  - Szabadítson már meg ettõl a szemét állattól! Nyírja ki ezt a dögöt!
  Vittor rossz néven vette a lármázást. Mély, ijesztõ hangot morgott fel a
torkából. Hatalmas testével a földre szorította a férfit.
  - Ne hallgasson a bácsira - kérte a fiú, lefogva a szamuráj kezét. - Mindig
bántotta, csépelte, éheztette Vittort. Egy ilyen kutyának erõs gazda kell,
igazán erõs. A bácsi egy férfihisztérika, ezt az anyukám mondta, de szerintem
is így van. Folyton pattogtatta Vittort, és Vittor mindent megcsinált neki,
mégis mindig kikapott. A bácsi lánccal verte, fõleg olyankor, ha mások is
látták. Ezzel azt akarta fitogtatni, hogy õ rettentõ erõs. Nem erõs, megmondta
az anyukám, hanem pata. Nem emlékszem pontosan, milyen pata. Ez azt jelenti,
hogy olyan baromféle, és tényleg az, örökké kiabált mindenkivel, és
legszívesebben mindenkit megvert volna a lánccal. Itt lakunk szemben. Vittornak
folyton ugatnia kellett, ha a bácsi itthon volt. Apukám szerint Vittor a
zászló. Van, aki felvonja a zászlót, amikor hazaér. A bácsi a kutyáját
bömböltette. Ha Vittor nem ugatott, akkor nagyon kikapott a lánccal. Vittor nem
tehet róla: elege lett. Ne tessék õt megölni! Sokat szenvedett szegény. Anyukám
megmondta, hogy egyszer megelégeli! A bullmasztiff nem harap, ha támad. Csak
leszorítja az ellenfelet, látja? Vittor rájött, hogy õ az erõs. Õ a falkavezér.
  - Döglessze már meg ezt a rohadékot! - ordított a földön heverõ férfi.
  - Menj haza - mondta a szamuráj.
  A fiú sírva fakadt.
  - Ha kárt teszel a kutyában... - kezdtem bõszen, de Vis Major a szavamba
vágott.
  - Te is menj haza, ha nem bírod a feszültséget! - rivallt rám.
  Átlendült a hasig érõ kerítés fölött.
  Vittor, a ház õre rápillantott, de más dolga lévén, nem foglalkozott vele
tovább.
  Gazdája el akart somfordálni, olyképpen, ahogy õrmesterek tanítják: hasmánt,
araszolva.
  A kutya rávetette magát.
  Súlyos teste elmángorolta a férfit.
  A fiú teli tüdõbõl zokogott a járda szélén.
  A szamuráj megszólította a szenvedõ felet.
  - Veszett? - kérdezte.
  - Francokat! Be van oltva! Lõje már agyon! Van fegyvere?
  - Van hát - felelte Vis Major, amúgy machósan.
  - Ne tessék agyonlõni! - bömbölt a fiú.
  - A kölyköt is ledurranthatná! - szûkölt a férfi a morgó kutya alól.
  - Hát még kit? - érdeklõdött a szamuráj. Immár a szeme sem állt jól. Kezdett
tetszeni nekem.
  - Majd összeírom, ha kiszabadulok innen, jó? Ne izguljon, hosszú lesz a
lista, betakarózhat vele!
  Azt hittem, rosszul hallok: a talajba mángorolt ipse neveket sorolt!
  A fiú a bõgéssel felhagyva, kommentálta a hallottakat.
  - Ezek mi vagyunk. Ez meg a másik szomszéd. Ezeket nem ismerem - motyogta a
halállistára fülelve.
  - Na jó - mondta unottan Vis Major. - Ne mozduljon. Elkapom a rohadékot,
bevágom a kocsiba, és elviszem valahová. Itt nem lövöldözhetek. Ne mozduljon,
míg el nem mentünk! Viszlát!
  A fiú kilõtte magát, és a járgányunk hátsó ülésére vetõdött.
  A szamuráj tarkón ragadta a terjedelmes kutyát, és átlendült vele a kerítés
fölött. A véreb felhúzott lábakkal, sután lógott a markában, akár egy
kölyökállat az anyja fogai közt. Vis Major begyömöszölte a vadat a hátsó
ülésre, s úgy tett, mintha nem látná a srácot, aztán behuppant a kormány mögé,
és vad gumisivíttatással elsöpört a járda mellõl.
  Hátrafordultam. A kutya szívélyesen az arcomba lihegett, a fiú szenvedélyesen
ölelte, valósággal feküdt rajta. Ráeszméltem, hogy nem is öleli, inkább
oltalmazza.
  A tulaj már teljes életnagyságban állt eklektikus kerítése mögött. Eltorzult
fejébõl arra következtettem, hogy átkokat szór. Kövér, lelkileg-szellemileg
gondozatlan fickónak látszott, de csak az elsõ kanyarig.
  Azután már nem látszott, de közöttünk maradt. A fiú kétségbeesetten hadart.
  - Ne bántsák Vittort, nem szabad, annyit szenvedett már! Néha ennivalót
csempésztem neki, néha megszeretgettem, mert az nagyon kell neki, de ha a bácsi
észrevette, agyonverte õt a lánccal. Ne tessék megölni!
  A szamuráj felcsattant.
  - Mégis, mi a francot csináljak vele?!
  A bullmasztiff a maga részérõl lihegett és nyálzott. Mindemellett szerfölött
nyájasnak tetszett.
  - Van egy osztálytársam, õ jól bánna vele, a szülei is beleegyeztek, hogy
kutyát tartson. Tessék megengedni, hogy elvigyem hozzá Vittort!
  - Mosómedvét nem akar a haverod? - kérdezte Vis Major, majd újra felhorkant.
- Mégsem lophatom el más kutyáját! Szerinted most mit csinálok? Kutyát lopok!
  - Nem öli meg? - lehelte a gyerek.
  - Zsaru vagyok, nem gyepmester. Hol lakik a haverod? Na nem, hát ez már
elmebaj! Kutyát lopok!
  - Szuper! - üvöltötte a klambó, és megsimogatta a szamuráj vállát. - Marha
messze lakik a srác! Vittor soha többé nem fogja látni a pata bácsit!
  - Tuti?
  - Tök tuti!


  Emberünk már várt ránk, mire az irodába értünk. Panaszát több ízben is
elõadhatta, körös-körül mindenki elnyûttnek rémlett.
  E.T. savanyú képpel ült egy asztal szélén, és persze, a szamuráj láttán
legott ordítani kezdett. Nem jutott messzire, Vittor gazdája átvette tõle a
szót. Nemigen értettük, mit üvölt, mivel az emelt hangerõ olyannyira igénybe
vette szervezetét, hogy közben ki-kifulladt, el-elcsuklott.
  Vis Major zsebre vágott kézzel ácsorgott, figyelmesen nézve a pasast.
  Kisvártatva hozzám fordult.
  - Mit mond? - kérdezte.
  - Én sem értem tisztán. Talán azt mondja, hogy szoros a cipõje. Lehet, hogy
mása. Segítséget kér?!
  - Valami komoly baja lehet - bólogatott a szamuráj.
  Emberünk üvöltött. Hegyesen elõremeredõ pocakja le-föl hullámzott. Ingérõl
lerobbant egy gomb, de Vis Major pazar reflexszel elhajolt a felé száguldó
repesz elõl.
  A fickó alig negyven éves lehetett. Arca kereklett, akár a túrógombóc.
Tekintetében démonok, kísértetek tanyáztak. Az õrület mindenestõl átitatta,
kénkõszag párállott verítékes bõrébõl.
  Egyszerre csak a szamuráj elunta a magas frekvenciájú hangokat.
  - Mi a probléma, uram? - kérdezte higgadtan.
  Kéményseprõ hangja hallatán a fickó összerezzent, egy pillanatra elnémult,
majd folytatta a levegõcsere nélküli sivalgást.
  Vis Major E.T.-hez fordult.
  - Te érted, mit mond?
  - Értem - felelte vészjóslóan a kérdezett. - Elraboltad a kutyáját. Ahelyett,
hogy kiirtottad volna.
  - Nem tudtam, hogy kiirthatom az efféléket. - Vis Major tûnõdõn szemügyre
vette az üvöltõ dervist.
  - Nem lehet kibírni- méltatlankodott Blick. - Ultrahangot bocsát ki.
Szétszakad a fejem tõle. Kivezethetem?
  - Nem ultrahang. Szuttyongatott here-hang. Orvos kellene. Farkológus.
  - Ne kabarézzatok! - sikította HáKá. Fura, azzal a másikkal összevetve,
sikolya már-már férfiasnak tetszett. - A kutyát kellett volna kiirtanod,
természetesen!
  - Hallgass ide, csöppöm - kezdte a szamuráj -, ha még nem említettem volna,
nem vagyok gyöpmester. Ha valaki addig vadítja a háziszörnyét, mígnem az
rátámad, az illetõ élvezze egyedül fáradozása gyümölcsét, engem nem érdekel!
Egyébként fogtam a veszett dögöt, és levittem a folyópartra. Beleeresztettem a
tárat a habzó pofájába! A tetemet a vízbe rúgtam, elvitte az ár.
  HáKá egy mozdulattal leintette a szamurájt, és kérdõn rám pillantott.
  Hamisan kellett tanúznom. Nem a szirénázó elmepata ellen, nem is Vis Major
mellett. A kutyáért. Szemem nem rebbent, csak kissé tágra nyílt. A
csodálkozástól. Ilyet kérdezni?
  - Mi az, hogy lelõtte?! Élvezte! A kutya már rég nem élt, Vis Major még
mindig eregette belé az ólmot, hadd lássa, miként hánykolják a golyók a testet!
  Blick köhintett mögöttem. Nem cifráztam tovább.
  Az elmepata már vagy egy perce némán állt, alighanem azért, mert megtörtént
vele a csoda: valaki más mondandója kezdte érdekelni.
  Már-már normális hangon kérdezte:
  - Tehát agyonlõtte?
  - Agyon?! Lépen, májon, fejen, lábon, amit akar! Nem is hoztuk el a
gereznáját, mivel merõ toprongy lett. Majd valami csirkebõrre kell rávezetni a
családfáját.
  - Maguk gúnyolnak engem? - firtatta tanácstalanul. Látszott rajta, hogy
eszeveszetten töri a fejét: sértõdjön, vagy ne sértõdjön.
  E.T. nyugtatólag lépett fel. Sûrû hátlapogatások közepette kivezette a
pasast. Kisvártatva visszatért, és magához intett bennünket.
  Velem végzett elsõül.
  - Meggyõzõen hazudik - közölte szigorú képpel.
  - Úgy érti, hogy én? Hallgasson ide, fõnököm. Vis Major kedvéért akkor sem
hazudnék, ha a lányságom lenne a tét. És ha már szóba került, megint elõvezetem
a kívánságomat: szeretném, ha valami normális egyed mellé osztana be.
  - Ez az "egyed" nem normális? - kérdezte. Arcvonásai elsimultak, akárha
körbehízelegtem volna.
  - A legkevésbé sem. Fenntartom a véleményemet, miszerint egy bunkó macho.
  - Igen? - sóhajtotta ragyogó képpel.
  - Abszolút.
  E.T. végigcirógatott a tekintetével. Ha nem kellett volna leszámolnia Vis
Majorral is, biztosan meghív vacsorára.
  - Mit tudsz Marianóról? - fordult a szamurájhoz.
  - A holléte érdekel?
  - Fején találtad a szöget.
  - A kutyát is! Látnod kellett volna!
  - Marianónál tartottunk. Kaptam néhány fülest, melyek szerint közremûködtél
az elmenekítésében. Rossz nyelvek egyenesen azt terjesztik, hogy te rendezted a
kirakati babás blöfföt.
  - Igazán?
  E.T. hevesen bólogatott.
  - Igazán - ismételte gúnyosan.
  - Mármint az a hír járja, hogy bedugtam a babát a Toyota kormánya mögé, és
szétlõttem a fejét? Nos, ha igen, akkor: miért? Miért, az ég szerelmére? Meszem
van? Agyilag?
  - Na jó. Szóval halavány sejtelmed sincs Mariano hollétérõl?!
  - Fakóhalavány sejtelmem sincs. Sajnálom.
  Nem tetszett nekem a dialógus. Nekik sem, mert berekesztették.
  Hazafelé indultam. Vis Major utolért a kocsimnál.
  - Kösz - mondta. - Igazán, szívbõl kösz.
  - Micsodát köszöngetsz?
  - Meghatott a ragaszkodásod.
  - Mim?!
  - Keresetlen, szép szavaiddal elérted, hogy örökös társam lehess. Soha, senki
nem harcolt értem ily elszántsággal.
  Úgy néztem rá, mintha egy vihánc tündér hintalóvá változtatta volna.
  - Bárhányszor lebunkómachózol, meghosszabbítod együttlétünket - magyarázta.
  - Pedig hazudtam - feleltem szemlesütve. - Már nem tartalak annyira annak.
Csak azért mondtam, hogy hitelesebbé tegyem a kutyakivégzést. Kérdezhetek
valamit?
  - Csaknem bármit.
  - Ha nincs ott a gyerek, mit tettél volna Vittorral?
  - Nem Vittor az elsõ eb, aki egy szép napon úgy találta, hogy tele van a
napozója a gazdijával. Számtalan hányt-vetett sorsú társáról tudok.
Megfordultam már néhány állatmenhelyen. Ma is megfordultam volna, ha a srác nem
tud jobbat.
  - Elhiggyem?
  - Minek?
  Semmi méltó válasz nem jutott eszembe. Beültem a kocsiba, és elporzottam.


  Döntöttem: egy, egyetlenegy estére felfüggesztem az egészséges táplálkozást,
ellenben jóízûen belakom végre.
  Betértem egy hatalmasnál is hatalmasabb kajaüzletbe. A pénztárhoz közeledvén
rádöbbentem, hogy a kocsiba pakolt élelemdózis elköltésére bátran meghívhatnám
összes szeretteimet és a közeli szomszédságot.
  Mindez egy szempillantás alatt kihullott a fejembõl, amikor elment mellettem
egy férfi, hátrahagyva dezodora illatát.
  Igen, ez az. Az illat, amely napok óta környékez és idõrõl idõre lerészegít.
Könnyeden férfias illat; tisztaságra emlékeztetõ. Vis Major is ezt a márkát
használja.
  Lám, nem is a férfi számít, hanem a szer, amit magára permetez. Az elõttem
elsietõ pasas ezer éves is elmúlhatott; passzív bõrfejû volt: nem borotválta
kopaszra a fejét, tincsei elhullottak maguktól.
  Mégis, az illat! Bokám megbicsaklott, szívverésem felgyorsult, arcom
kipirult.
  Tipikus szexuális tünetek, nemde?!
  Mármost: a vágy nem intellektuális tényezõ, ez köztudott. Sõt, kifejezetten
alkalmas arra, hogy bárkinek eszét vegye.
  Mielõtt még nekiláttam volna olyan csûrcsavaros frigidségeket gondolni,
aminõk meglett honatyai ajkakról hangoznak el a parlamentben, kivált az
újdonsült abortusztörvények tárgyalása idején, s amelyek az intellektuális
borzadály sikolyait váltják ki belõlem, beláttam: akármilyen tényezõ is a vágy,
elvethetetlen.
  Ezt mindenki tudja, akinek csak egyetlenegy orgazmusa is összejött az
életben, tehát tudja ezt a legtöbb pasas és egy maroknyi nõ is.
  Mármost, hogy el ne kalandozzak a tárgyamtól...
  Az ám, de az illatos öregúr fürgén távolodott. Felhagytam a tûnõdéssel, és
utána siettem.
  Megszólítottam, tisztelettudón. Méltattam az illatszerét, majd konkrétan
rákérdeztem.
  A férfiú végighallgatott, szeme sarkában aprócska ráncok sûrûsödtek:
mosolygott.
  - Sajnálom - mondta. - Nem jut eszembe a neve. Az asszonytól kaptam. Nem
olcsó pacsmag. Várjon csak. Fekete üveg, bíborszínû felirattal... Nem, nem
ugrik be a neve, borzasztóan sajnálom.
  Hamupipõke története semmiség. Hiszen ott hamar kézbe került az üvegcipõ,
csak a beleillõ lábat kellett megtalálni. Hol vagyok én ettõl?!
  Hiszen még csak az üvegcipõt keresgetem.
  Ha kínkeservesen rálelnék valahol, túljutnék a nehezén. Nem hinném, hogy
ennél komplikáltabb lesz megtalálni a topánba illõ negyvenötös lábikót.
  E gondolatoktól áthatva hazamentem, és mindenekelõtt körbejártam a kertet,
majd a lakást is átnéztem, zugról-zugra. Még mindig alig hittem, hogy mindeme
gyönyörûség valóban az enyém. S valahányszor örvendezni kezdtem, felötlött
bennem Derina halála. Azután az is, hogy nagynéném elnézné önzésemet. Elnézné?!
Kinevetne állandó bûntudatomért.
  Mivel pedig újfent igen bonyolulttá váltam önmagam számára, szakítottam a
part- és medertelen, l'art pour l'art tépelõdéssel, és valami homlokegyenest
ellenkezõ elfoglaltság után néztem.
  Eltökélten leültem zabálni.
  De hiába pakoltam tele az asztalt olyképpen, hogy amaz étkek, melyek nem
fértek a terítõn, már-már a levegõben voltak kénytelenek ácsorogni, sorukra
várva, néhány falat után kiderült: ma sem zabálok. Összement a gyomrom, vagy
mi. Amikor már benne voltam az öngyilkos cselekedetben, a szokásos dózis
lenyeltével egyszerûen nem kívántam többet. Kész, kitehettem volna a telt has
táblát.
  Vacsora után tettem-vettem, sûrûn nézegettem az órát, az idõ azonban
végelgyengülésben szenvedett. Sejtelmem sem volt, mihez kezdek az estémmel, és
akkor még nem is tudatosult bennem: az estét éj követi, végeláthatatlan.
  Ijedtemben drámai cselekedetre ragadtattam magam: bekapcsoltam a tévét.
Reklámözön hullámai nyaldostak, de csaknem valamennyi darab ízlésem ellen
valónak bizonyult. Mindazonáltal nem volt haszontalan a tévézés, legalább
felmérhettem - szociologice -, hol tartanak embertársaim.
  Akkortájt ott tartottak, hogy bármit el lehetett adni nekik, ha az illetõ
termékrõl sikerült bebizonyítani, mily rettentõen férfias. Kicsattanó párducnõk
vonaglottak a képernyõn, azt nyehegve: "érezni akarlak". Persze, valami
eladandó pacsmag kapcsán. Buzgón jegyzeteltem a márkaneveket, ama szándékkal,
hogy kutatásaimat majd az illatszerboltban folytatom. Pasasok is esküdöztek a
férfiasság mindenható voltára, a hideg futkosott a hátamon a hangjuktól, melyet
szándékosan elmélyítettek, már-már a hasukból beszélve; ragacsos charme-jukról
folyton nagyanyám mustársárga kulimásszal bekent, vonagló férgekkel zsúfolt
légypapírjai ötlöttek elém.
  Kihirdettem a házi-statáriumot, és végeztem a tévével. Fogtam Chandlert, az
utolsó olvasatlan kötetet, és ágyba bújtam vele.
  Aztán csak bámultam az üvegtetõn át a csillagokat, és õk viszontbámultak. A
Hold saját ezüstjének elmaszatolódott tócsájában ült, kövéren, akár Buddha
pocakja. A fal- és mennyezetszerte felaggatott növények indái sejtelmesen
kígyóztak körülöttem, és ekkor összeszedtem minden bátorságomat, s eltökélten
szembenéztem a tényekkel.
  Ha akarok, egyszerûen is tudok fogalmazni, elvégre szöveg-fenomén vagyok. Az
egyszerûségben többek közt az is megvetendõ, hogy nem csupán közérthetõ, de még
én is értem.
  Nos, összes szenvedéseim az alábbiakról szóltak: azért telik nehezen az idõ,
mert alig várom a reggelt. Szenvedélyes hivatástudattól átitatva megszakítás
nélkül dolgoznék.
  Igen.
  Halkan, ám keserûen elkuncogtam magam a csillagos, teliholdas égbolt alatt.
  Még nem tudtam, hogy bevallom-e vagy sem, mármint magamnak, a põre igazságot.
Még nem tudtam, hiszen elszántan harcoltam, miként csak a hõsök.
  És erõs voltam, jóllehet egyre kevésbé.
  Mindenekelõtt összevetettem a helyszíneket. Korábbi munkahelyem hihetetlenül
elegáns volt. Abban a negyedben a bûnözõk is elegánsan dolgoztak. Járgányuk
sosem sározódott be, arrafelé rég kivesztek a kátyúk, tócsák, ott minden
tökéletes volt. Olyan csinált.
  Emitt fülledt, zaklatott, dõre az élet. Körös-körül minden tenyészik és
elenyészik, de legalább mozgásban van.
  Egyre jobban élveztem. Igen, még a félelmet is, melyre csakugyan rá lehet
kapni, akár a drogokra. Adrenalin-függõség.
  Hát nagyképû, az vagyok.
  Megint lementem egyszerûbe.
  Onnan visszanézve sóhajtva megállapítottam: amíg mindent túlkomplikáltam, nem
kellett szembesülnöm a valóval. Innen, az egyszerûség felõl nézvést hozzá
kellett tennem valamit az eddigiekhez.
  Nem sokat, csupán ennyit: Adrian.
  Felültem, lázongón.
  Nem! Ezt meghagyom a kamaszlányoknak, részemrõl kivénhedtem az effélébõl.
  Derina öreg faliórája bongani kezdett, elütötte a hajnali három órát, az ám,
de én úgy hallottam, mintha ezt szótagolná: Ad-ri-an.
  Kristálytisztán láthatóvá vált: szembe kell néznem a problémával, nem
kenegethetem tovább.
  A probléma személyleírása a következõ: magas, erõteljes testfelépítésû,
borzasztóan eleven illetõ, aki naphosszat avégbõl görcsöl, hogy érzékenységét
rejtegesse.
  Ha ebbe belemegyek, beleszeretek az illetõbe. Ám ha még maradt valami kényes
intellektusomból, ezt nem engedhetem.
  Tehát nem engedem. Mindazonáltal be kell ismernem, hogy eszméletlen vonzerõt
tapasztalok a közelében - s immár a távolában is.
  Van megoldás. Egyszerûen szexuális objektumnak tekintem, s vagy használatba
veszem, vagy nem.
  Tovább egy lépést sem tehetek. Törlöm tehát azt a megilletõdöttséget, amit
egyes megnyilvánulásai váltottak ki belõlem: mint például a kutya-história.
Mint például a Hoffman szürkéjében a szomorú hangon felolvasott falfirka:
szeretet.
  Mint például a hosszú, kutató pillantások a keletiesen ferde szemrésbõl, a
bátortalanul emberi közeledési kísérletek, melyek arra irányultak, hogy
megismerjük, hogy valamelyest érthessük egymást.
  De nem feledkezhetem meg a trágár szövegelésrõl, a hajózó járásról, a
pökhendiségrõl - és különben is, kenõcsözi a haját! A fényesség elérése végett.
  Miután ezzel végeztem, álomba szenderültem.
  Marlowe a karosszékben ült, hintáztatta a lábát, zacskóba rejtett lapos
flaskából szívogatta a nektárt, úgy tett, mintha holtmindegy lenne az élete,
engem nézett, mind szomorúbban, egyszersmind egyre gyengédebben, végül nem
bírtam tovább elviselni a tekintetébe rejtett fájdalmakat, és álomtalanul:
egyedül folytattam alvásomat.


  A Nap keresztül-kasul beragyogta a házat. Hosszasabb himnuszt fogalmaztam az
építõmûvészetrõl, Derina élet-tehetségérõl, s közben átjárt a szépség nyugalma,
vérem lassúdadan keringõzött ereimben, s oly sûrûnek, már-már megalvadtnak
tetszett, mint poharamban a joghurt.
  Higgadtan léptem az irodába. Megtisztultnak, újra erõsnek éreztem magam.
Elhúztam a függönyt, hogy bebocsássam a tündöklõ tavaszt.
  Vis Major ugyanúgy heverészett, ugyanazon a széken, miként egy nappal elõbb.
Õ nem tündökölt.
  - Nagybõgõ? - kérdeztem.
  Ki sem nyitotta a szemét. Bizonyára borostái növekedését hallgatta.
  - Mosdanod kellene - vélekedtem.
  - Arra még nyílott módom, de a beretvám... - Legyintett.
  - Mi lelte a beretvádat?
  - Nem bírom el - felelte szégyenlõsen, s ráütött a kabátja zsebére, amibõl
arra következtettem, hogy ott tartja a szépészeti eszközt.
  Nem csupán azt tárolta zsebben, hanem egy szerényebb fürdõszoba-felszerelést
is.
  Befújtam arcát borotvahabbal. Ki sem nyitotta a szemét. Úgy hevert a széken,
akár a Télapó karácsony másnapján.
  - Nem aludtál? - kérdeztem.
  - Nemigen - morogta.
  - Lehúrozhattad volna a nagybõgõt.
  - Miféle nagybõgõt?! - horkant a végsõkig gyötrötten. - Bólingozott.
  - Bólingozott? - visszhangoztam. A penge éktelen sikolyt hallatott arcbõrén.
Hers-hers, hajtogatta. Vis Major nem mert moccanni.
  - Ne izgulj, nem te vagy az elsõ férfi, akit megborotválok - vigasztaltam. -
Hanem a második. Elõször kilenc éves koromban csináltam ilyet, apámon. Tudod,
miért? Mert anyám azt mondta: a leánygyermek nem arra való, hogy fára másszon,
verekedjen, biciklizés közben a kormányra pakolja a lábait, és borotvát vegyen
a kezébe. Az ember vagy az lesz, ami a szüleje, vagy ellenkezõleg. Fára
másztam, verekedtem, kunsztokat csináltam a bicajon, és megborotváltam az
apámat. Szerettem apámat. Õ is szeretett engem. Egy évre rá elment tõlünk és
azóta sem láttam. Ha már nem tudsz együtt élni valakivel, távozásoddal
irtózatos sebeket ejtesz azokon, akik szívesen veled élnének, és te sem maradsz
sértetlen. Örülhetsz, hogy nincsenek gyerekeitek. Hol az arcvíz?
  - Mondtam már, hogy bólingozott.
  - Na és?
  - A nappaliban építette meg a pályát, székekbõl, egyéb bútorokból. Tízkilós
márványgolyóval gurított. Bábunak a bekeretezett családi képeket, az
étkészletet, a lámpákat, a cuccaimat rakta le. Az arcvizemet is.
Szétbólingozott két-háromszáz tányért, ötven-hatvan poharat, ugyanannyi
csészét, bögrét. Az arcvizemet és a számítógépet. Utóbbi monitorát csak azért
nem, mert azt már korábban kivitte a bolhapiacra, és eladta tévének. Valami
barom meg is vette, gondolom, azóta is ül elõtte, és várja rá a képet.
Hányatott volt az éjszakám.
  - Nyugi, rögtön jönnek a klubtársaid, és ellátnak néhány praktikus tanáccsal.
  Reszelõs kreppbõl készült papírtörölközõvel távolítottam el arcáról a hab
maradékát. Egyszer azt mondta: Naa!, de továbbra sem nézett fel. Szörnyû
látványt kínált a pasas.
  Elkuncogtam magam, mert eszembe jutott éjjeli megállapításom a szexuális
objektum mivoltáról.
  Erre persze felpillantott, naná.
  - Min kacarászol? Megnyúztál?
  - Nem, de anélkül is tré vagy.
  - Legfeljebb nem tetszem - sóhajtotta vállat vonva.
  Összeszedte magát, feltápászkodott a székrõl, elbotorkált a tükörig, és
hátrafésülte meglazult tincseit. Undorkodó fintoraimmal mit sem törõdve,
tengernyi csillogást vitt fel sötét hajára.
  Kezébe nyomtam egy csésze kávét, és kivonultam a mosdóba.
  Még felsõ ajkam cakkosra rúzsozásával foglalatoskodtam, midõn megdöndült az
ajtó, és elhangzott a nevem, sürgetõ hangfekvésben.
  Csücsörítettem, és nekiálltam a másik szájfél kifestésének. Persze, hogy
siettemben elkentem a rúzst. Egy papírzsebkendõ csücskével eltávolítottam a
felesleget, majd összesimítottam ajkaimat, és újra csücsörítve megszemléltem a
mûvet.
  Az ajtó kifordult keretébõl, a szamuráj benyúlt, balkézzel, mivel a jobbját a
Sterling foglalta el, vállon ragadott, és kiemelt a mosdóelõtér nyugalmas
közegébõl.
  Szaporán loholtam mellette, várva, hogy magyarázatot fûz viselkedéséhez. Úgy
festett, erre a rohamra nincs mentsége.
  Bevetettük magunkat a kocsiba. Kiló harminccal indultunk, a combomhoz
támasztott flinta részegen dülöngélt.
  - Nos? - kérdeztem, legeslegszebb mosolyommal, hátrahajítva a Sterlinget.
  - Mit szólnál, ha mi kapnánk el a Zsaruvadászt? - firtatta feszült vigyorral,
fekete ingén ökölnyi kávéfolttal.
  Ezzel a flinta után csápolt, ám mivel nem érte el, hátrafordult. Közben
persze a kocsi elõre ment.
  Jött egy platánfa, baromi törzsátmérõvel, ekkorát még sosem láttam, pláne
ilyen közelrõl.
  Odakaptam és megtekertem a kormányt; a platánfa kiúszott a képbõl. Vis Major
megszerezte a flintát, és visszaállította a térdem mellé.
  - Ezt a mocsadékot nem kapjuk el sem szúnyoghálóval, sem légyfogóval.
Géppisztolya van. Legyen kéznél a mûszer.
  - Egyéb finom részletek? - kérdeztem.
  - A Zsaruvadász fél évvel ezelõtt bukkant fel a városban. Általában éjjel
ténykedik. Jobbára lopott járgánnyal cirkál, s ha összefut egy járõrkocsival,
szótlanul sorozatot ereszt a szélvédõbe, majd kereket old. Mostanra
meglehetõsen kifinomult, már megismeri a civil kocsijainkat is. Eddig hét
zsarut nyírt ki.
  - És most hirtelen megtudtad, netán brillantinozás közben jött az isteni
szikra, hogy hol lehet õt elejteni?
  - Néhány perccel ezelõtt ölte meg a hetedik zsarut. Úgy látszik, már nappal
sem bír magával. Tudjuk, milyen kocsival menekül.
  Az éterben cikázó, izgatott hangok jóvoltából azt is megtudtuk, hogy merre.
  Kézbe vettem a flintát. Ellenõriztem stukkeromat a hónaljtokban. Anyám azt
mondta hajdan: egy nõ nem megy zsarunak. Most itt vagyok. Mint a Nevelés
Csõdje. Ja, s anyám még azt is hozzáfûzte, igen epésen: de egy férfi sem.
  Apám, a család-elhagyó, zsaru volt, hát persze.
  Szervezetem nem panaszkodhatott: nagyobb dózis adrenalint mostam át rajta.
Több okból is: Vis Major a vezetésre koncentrált, akkora átéléssel, amekkora
csak egy pasastól telik ki, ám csupán autókkal összefüggésben, tehát
információkkal nem szolgált; nem tudtam, merre járunk, nem ismervén a várost,
így aztán a hangszóróból elcsengõ utcanevek hallatán sem sejtettem, mikor
kerülünk a Zsaruvadász géppisztolyának hatósugarába.
  Újabb adrenalindózis pirosította ki az agyamat, amikor hírét vettük, hogy egy
járõrkocsi már bele is került. Innen kezdõdõen az információ-áramlásban apály
állt be.
  Találomra suhantunk a reggeli forgalomtól be-beduguló utcákon, kegyetlen
szirénázással szétrebbentve a félig-meddig szendergõ autósokat.
  Vis Major hullámhosszt váltott, hogy taxisokat zaklathasson az üldözött kocsi
ügyében. Döbbenetes gyorsasággal megkapta a keresett gyöngymetál Chevy
koordinátáit.
  Balra lekanyarodtunk a fõútról, olyan helyen, ahol nem illik, és olyképpen
hogy közben sokat öregedtem.
  Százhetvenet mutatott a mûszer, majd hirtelen nullára esett a mutató.
Pokolian összezúztam a homlokomat a szélvédõn.
  Ezután hatvannal robogtunk kicsit hátrafelé. A szamuráj elnémította a
szirénát, de a kék forgófény kinn maradt a tetõn, s jóllehet bazi erejû mágnes
fogta a fémhez, attól még elcsúszkálgatott fölöttünk; sikítozós csikorgásától
sorra lazultak a fogtöméseim.
  A szamuráj elszántnak látszott, mi több, a szemében égõ tüzekrõl másféle
jelzõ jutott eszembe: elvetemültnek.
  Csendesebb városrészben rohangásztunk. Húszlépésenként követték egymást a
keresztezõdések, melyeken általában olyan gyorsan robogtunk át, hogy még
átgondolni sem volt idõ, kinek, hol, miért van elsõbbsége. Ez több kínos
találkozást eredményezett. Agyamban állandósultak az éles hangok, úgy mint
gumisivítás, fékcsikorgás, tülkölés, valamint a szánkázgató tetõlámpa
sivalgása.
  Elfásultam. Közben megint átsuhantunk egy keresztezõdésen.
  Vis Major kiszúrt valamit röptében.
  Õt mégis elõbb felfogták, pontosabban nem is õt, hanem az árulkodó tetõfényt.
  Egyenesen beletolattunk egy heveny géppisztolysorozatba.
  Nem a világ dõlt össze, csak egy rakás üveg szakadt ránk a kocsi különféle
ablakaiból. Hirtelen nagyon hideg lett.
  A szamuráj tövig taposta a gázpedált. Szélvészként kifaroltunk a tûzvonalból.
  A régen keresett gyöngymetál színû Chevy lassan, fenyegetõen kiúszott a
mellékutcából, és felénk indult.
  A Zsaruvadászt elkapta a harci izgalom. Géppisztolyával kiütötte a szélvédõt
az arca elõtt, s fél kézzel a fegyvert markolva, magabiztosan felénk
kormányozta csatahajóját.
  Vis Major megállította járgányunkat. Feltûnõen sápadtnak látszott, bal vállát
az ajtóhoz simította, karja ernyedten lógott.
  Mielõtt szívbõl aggódni kezdtem volna, aktív jobb kezét a Sterling köré
fonta. A szélvédõt nem kellett szétzúznia, azon már túlestünk.
  Felkapta a flintát, és nem sokat vacakolt a célzással. Három lövés dörrent,
gyors egymásutánban.
  A Chevy jobbra zökkent, majd balra, és leült az elsõ felnijeire.
  A Zsaruvadász megeresztett egy sorozatot, viszonzásul.
  Éppen ekkor, a harmadik flintagolyó hatására felpattant a Chevy
motorházfedele, és elfüggönyözte egymás elöl a harcoló feleket.
  Az Uzi sorozata végigkaparta a fellebbenõ fedelet; ez gellert okozhatott,
mindenesetre csúnya jajkiáltás harsant a Chevyben.
  A szamuráj kivetette magát a kocsiból, és stukkerét szorongatva a megbénított
járgány felé startolt.
  Követtem õt, az utca másik oldalán lapítva. Kabátom hátát horzsolták a
kerítések mögül kilógó ágak, majd egy eszeveszetten üvöltõ kutya, melynek õsei
között zsiráfok is lehettek, kinyújtotta fejét a rácsdárdák között, és
kihasított egy falatot, csupán a dzsekimbõl, a ruhámból és az alatta lappangó
fehérnemûbõl.
  A jóslatnak spétje volt: a horoszkópus tegnapra ígérte a kutyaharapást.
  Nagyjából sejtettem, mit tervez a szamuráj, és nem dobódtam fel tõle. Élve
akarta a Zsaruvadászt, ezért bénította meg a kocsiját, holott mennyivel
egyszerûbb lett volna, ha kihasználja a Sterling - Uzival szembeni -
vitathatatlan elõnyét, és egyetlenegy lövéssel véget vet az ûzõcskének.
  A Chevy megbénult ugyan, ám a géppisztoly és kezelõje nem.
  Vis Major egy szál stukkerrel settenkedett a tuti halálba. Ennyi erõvel egy
szál virágot is szakíthatott volna - utolsónak ígérkezõ - randijára.
  Kinyílt a Chevy ajtaja, emberünk kiszökkent a kormány mögül, és legott egy
sorozattal kedveskedett. Nekem, mivel engem látott meg elsõként.
  Behasaltam egy parkoló kocsi alá.
  Amikor legközelebb felnéztem, azt láttam, hogy a szamuráj a Chevy elé ér.
  A Zsaruvadász felemelkedett a nyitott ajtó mögött, és elõrevetette magát. Nem
haladt jelentõsen, ebben éppen az ajtó gátolta. Volt valami furcsa a pasasban.
  Ekkor újra egészségrõl tett tanúbizonyságot. Csípõjéhez szorította a
géppisztolyt, és eleresztett egy újabb sorozatot.
  Vis Major akcióra készült a motorháztetõ fedezékében.
  A kocsi alatt hasalva nem láttam szükségét, hogy golyót pazaroljak a
Zsaruölõre.
  Ugyanis a pasas kellõleg ki volt tömve ólommal.
  A sajátjával. Átlyuggatott testébõl vérsugarak lövelltek szerteszét.
  A sorozat utolját a kéklõ égbolt kapta. A fickó lehanyatlott az ajtó mögött,
s az Uzi is elnémult végre.
  Felálltam.
  Vis Major fejcsóválva térdelt a halott mellett.
  - Hát ez nem jött be - mondtam, mögé érve. - Nem eleven.
  - Tényleg nem - bólintott tépelõdve.
  Megmagyaráztam neki, bár mintha már pedzegette volna:
  - Éppen akkor lõtt egy hosszadalmast, mikor felpattant a motorházfedél, mire
is a fém visszapasszolta a golyókat: a feladóba.
  A szamuráj felemelkedett, és a kocsihoz dõlt.
  - Kutasd át - utasított.
  - Elõbb téged - feleltem.
  El akart húzódni, de meggondolta magát, vagy nem volt ereje. Hagyta, hogy
lehámozzam bal válláról a bõrkabátot.
  Csak egy sebet leltem rajta, a felkarján, ám az látványosan patakzott. -
Mentõt hívok - mondtam, s már perdültem is a kocsi felé.
  Kihagytam a számításból, hogy a másik karja ép. Elkapta a csuklómat, és maga
elé húzott.
  - Figyelj: szedj elõ valami alkalmi flastromot, azzal kihúzom, amíg itt
mindent elintézünk.
  - A karodban van a golyó!
  - Komolyan?! - nyögte gúnyosan. Nem érezhette jól magát. Fehér volt az arca,
s egyre fehéredett; ezzel a számmal akár egy mosóporreklámban is felléphetett
volna. Mégis inkább a kudarc bõszítette, mint a fájdalom. Hiszen a Zsaruvadász
meghalt.
  Bekötöztem a karját, hiába, vadul ömlõ vére gyorsan átitatta a kötést.
  Vis Major magára vállalta a rádiózást. Átkutattam a holttestet, de még
dohánymorzsát sem találtam sterilre pucolt zsebeiben. A lopott kocsi
kesztyûtartójában a tulajdonos irataira bukkantam.
  Egyelõre nem tudtuk, kit tisztelhetünk a halott Zsaruvadászban. Ez persze a
tetem szemszögébõl nézvést abszolút ezred rangú problémának minõsülhetett
volna. Bennünk nem halt el a remény: a számítógép még kisüthet valamit az
ujjlenyomatokból.


  Menetrendszerûen megérkezett E.T. és a szakértõhad. Jöttek az újságírók,
fotósok, arra tévedt néhány kolléga.
  A tetemet sztárolták. Senki nem vette észre a szamuráj sérülését, toprongy
kinézetét.
  Fõleg a riporterek imádták a sztorit. Egyikük mámorosan ordítozott a
rádiótelefonjába.
  - Ilyen nincs! A fickó saját magát nyírta ki egy gelleres sorozattal! Nem
találtak nála személyi iratokat. A zsaruk kocsija úgy néz ki, mint egy
húsdaráló-alkatrész: csupa lyuk! Vadászunk elhúzta a zsaruk nótáját, mielõtt
feldobta a talpát! Rendesen szólt itt a golyózene!
  - Chevy metál - morogta Vis Major, közel az ájuláshoz.
  A riporter ujjongva vállon veregette, s azon a vállon, persze.
  - Pokoli jó! Megvan a riportom címe! Jegyezzétek: Chevy metál! Hát nem egy
zseni vagyok?
  - De - dünnyögte a szamuráj, noha nem õt kérdezték, és immár szürkészöld
arccal bemászott a járgányunkba, annak is a jobboldali ülésére, teljesen
önként.
  Búcsút vettem az egybegyûltektõl, és a kormány mögé vetettem magam.
Megigazítottam az ülést, a támlát, a tükröket...
  - Sírva fakadok - sóhajtotta Vis Major.
  Úgy festett, nem a levegõbe beszél.
  - Fáj? - kérdeztem gyengéden.
  Rögtön ocsúdtam: a kérdés hülye volt. Gondoltam, akkor nem is várok választ.
Inkább megvigasztalom a pasast.
  - Tartsd észben a mozibéli hõsöket! Egyikük sem nyavalyog, ha teletöltik
ólommal. Kapják magukat, kinyomják a golyót, mint egy mitesszert, elõhúzzák
farzsebükbõl a varrókészletet, és összeöltögetik maradványaikat. Merre van a
kórház?
  - Nem kórházba megyünk. Hajts, majd mindig idõben szólok, hogy merre.
  - Hogyhogy nem kórházba?!
  - Nem érek rá kórházban fetrengeni. Otthoni betegszabadságra nem is
gondolhatok. Otthon?! Az otthonom koncert- és bólingterem. Egy haveromhoz
megyünk.
  - Ennyi erõvel én is megmûthetlek.
  Összecsikordultak a fogai.
  - Kyra, csupáncsak annyit kérek, hogy az elkövetkezõ negyedórában legyél
figyelmes irántam. Azaz: maradj csendben.
  Nem is társalkodtunk tovább.
  Fázogattunk a huzatos járgányban. A félholt pasas néha azt mondta: balra,
jobbra. Egyszercsak felsóhajtott: itt állj meg.
  - Ide megyünk?! - sírtam fel a rozzant, lapostetõs épület elõtt, melynek
homlokzatán ez állott: Tetoválószalon.
  Szalon?! Ez a csótánytanya?! Pláne: tetováló?!
  Ide mentünk.


  Idõsödõ, megejtõen pufókdad kínai fickó vett pártfogásába minket. Egyöntetû,
feszes gömbölyûség volt az egész ember, pocakja nem különült el teste egyéb
részeitõl. Gusztusos kövérsége láttán farkaséhes lettem.
  - Feküdj le - mondta, felfogván Vis Major sápadtságát. - Milyen grafikát
óhajtasz?
  - Mii?! - nyögtem, a úgy hallottam, mintha hangom megasztmásodott volna. - Mi
a fene ez, Adrian?
  A kínai megdöbbent. Az arcán duzzadó hús mélyén sejlõ résekbõl kukucskált
kifelé.
  - Miféle Adrian? Ki az? - kérdezte.
  A szamuráj ledobta a kabátját, és elvágódott a fehér lepedõvel fedett
hencseren.
  - Én vagyok - felelte. - A te neved jobb? Hogy' hívhatnak valakit
Bebermeyernek?! Csináld már, pocsékul érzem magam!
  - Megint egy golyóka? - érdeklõdött Bebermeyer, s talán mosolygott is, ám ez
nem látszott az arcizmait elfedõ párnáktól. - Hol tekeregtél?
  A nyájas csevegés közben levágta a kötést a sebrõl. Hot dog kolbászkákra
emlékeztetõ ujjaival megnyomkodta páciense karját.
  Elfordultam, de azért hi-fi-minõségben hallottam Vis Major nyöszörgését.
  - Nem fog fájni - suttogta Bebermeyer.
  - Nem hát, mert már rég fáj!
  - Nincs szerencséd, barátom. Sõt, szörnyû peched van - sóhajtozott a kínai.
  - Le kell vágni? - nyögte a szamuráj.
  Megfordultam. Õszinte rémületet láttam a pasas szemében, igazi könnyeket.
  - Kezdetnek még nem vágjuk le - felelte Bebermeyer. Közben ujjai fürgén
mozogtak a seb körül.
  Vis Major nem várta meg a nyugtató szók végét. Fejét leejtve különvált az
eszméletétõl.
  - Ez a kis piszok befészkelt a csontba - mondta a kínai, csak úgy magának. -
Kiveszem, ki én. Aztán vagy lerothad a végtag, vagy nem rothad le.
  Újra elfordultam. Az utcán épkézláb emberek jöttek-mentek, napfény virult.
  Teltek-múltak a percek, fém és csont csikordult, valami koppant. Kis ideig
komor csend szitált.
  Aztán halk zümmögést hallottam. Hosszan-hosszan hallgattam. Próbáltam
kitalálni, mi lehet. Fûrészre gyanakodtam.
  Hátralestem.
  Vis Major lába mellett, az ágy végébe tett fényes tálcán sorakoztak a
mûtõholmik: néhány mûszer, alkoholos üvegcse, gézdarabok. A golyó is köztük
hevert, sztaniolba csomagolt kúpra emlékeztetett, s nem is látszott annál
ártalmasabbnak.
  Bebermeyer tetovált.
  Átszellemültségében szájon kívül felejtette a nyelvét, ugyanis mûvészileg
volt áthatva.
  Ennek folytán az eléggé ájult szamuráj felkarján megjelentek egy teremtmény
körvonalai: szárnyak, lábak, sörény.
  Bebermeyer meg sem hallotta a stukker kakasának csattanását. Vállon böktem a
fegyvercsõvel. Nem érdekeltem, hiszen éppen a szárnyas ló tekintetének
kifejezõbbé tételén munkálkodott.
  - Hagyja abba! - mondtam szigorúan.
  - Jajaj, ne kezdjen itten lövöldözni, mûtéshez nincs több steril eszcájgom!
Különben is odébb léphetne, mert marhára árnyékol! - nyafogta.
  - Már-már hullagyalázást mûvel, tud róla!? - méltatlankodtam.
  Közben letettem a stukkert, mivel holt-hidegen hagyta a fenyegetésem.
Gondoltam, majd verbálisan intézem el.
  A mester sóhajtozott.
  - Úgy látszik Vis Major nem avatta be magácskát. Na, menjen már odébb!
  A hencser másik végéhez léptem. Letérdeltem, megérintettem a szamuráj
homlokát.
  Testmelegnek éreztem. Még élt a pasas.
  Bebermeyer tovább alkotott.
  - Megegyeztünk, hogy eltávolítom belõle a golyót, amikor szükséges, viszont,
ha elkapnak tiltott mûtétért, nekem annyi - magyarázta a kínai. - Pingáló
vagyok, pingáción járt nálam. Íme, a bizonyíték.
  Ekkor már láttam. A kekiszínû atlétára vetkõztetett Vis Major felsõtestét
egyéb tetovációk is ékesítették. Nem holmi kommersz "Bûn az élet", "Anyám!"
vagy "Louisa" feliratok, hanem kis remekmûvek, mint például a parányi, mégis
minden részletében kidolgozott repülõ sárkány a nyakánál, egy régebbi heg
környékén. Vagy mint a kétségkívül ihletetten készült, cifra pagoda a jobb
vállán, amely fölött szépen gyógyult lõtt seb nyoma sejlett.
  Bebermeyer végzett. Elgyönyörködött mûvében, majd, látván, hogy érdekel
munkássága, tovább vezetgetett eleven kiállítótermén. Felhajtotta a keki
trikót, hogy megtekinthessem a köldök fölött lebegõ pazarszép pillangót.
  - Ez kivételesen nem golyó volt - mondta -, csak egy kis késszúrás. Nyolc-tíz
öltéssel csuktam vissza a hasfalat.
  Hajszálvékony heget láttam, alig tizenöt centiset.
  A kínai kioldotta Vis Major derékszíját, és combtõig letolta a farmert.
  Egészen elámultam. A pasas alsónadrágját vidor figurák díszítették: megannyi
dagidad hóember, hetykén félrecsapott kalapban, sárgarépa orral, széles
vigyorral, cirokseprût markolva.
  A hóember-mintás ruhadarab alatt, a bal csípõn rémisztõ õsgyíkféle
ágaskodott, persze egy régebbi seb hege fölött.
  - Eszméletlen - sóhajtottam.
  - Nincs több, ha jól emlékszem - közölte Bebermeyer. - Na? Nem kapott kedvet?
  - Nem - feleltem gyorsan.
  - Pedig van idõnk, amíg közös barátunk magához tér. Mit szólna egy
tigrisfejhez a popsijára?
  - Nem, nem.
  - Pingálhatnék katicabogarat a keblére! Hét-, tizenhárom- vagy húszpettyeset!
Medált a keblei közé. Csipkeszalagot a combocskára. A minap bejött egy nõ,
elterült a díványon, és hangsúlyosan óhajtotta, hogy lássam el õt egy
óriáskígyóval. Egész nap güriztem a testen, de érdemes volt. Háromméteres
anakonda tekergõzik rajta, zugról zugra.
  - Nem!
  - Rosszul emlékszel - szólt Vis Major, jóllehet elhaló hangon. Bebermeyer
bólintott.
  - A csillagos ég csupán az alsó határa a koleszterin-szintemnek. Tiszta mész
mindenem. Mit felejtettem ki? Különben tök mindegy, a többit majd te megmutatod
a hölgyecskének. Legalább meggyõzöd, mert most rémesen ellenáll. Pedig úgy
kitetoválnám!
  - Egy pöttynyi pingáció sem lesz a bõrömön, soha! - szögeztem le.
  Bebermeyer vállat vonva a fakó szamurájra nézett.
  - Ha meglövik, vidd kórházba, ott nem készül rá grafika.
  - Segíts felülni - kérte Vis Major.
  A kínai elszörnyedt.
  - Én ugyan nem! Ha véletlenül magadra rántasz, utána csak celofánnak leszel
jó.


  - Jó kis felcsered van - dünnyögtem a kocsiban.
  - Azért tartom - bólintott.
  A volán mögött ültem. De nem tudtam mit kezdeni a helyzetemmel. Fertõ Cityben
szünetelt a bûnözés, ám az is lehet, hogy kedvenc diszpécsernõnk elugrott a
pszichiáterhez. Mellesleg: ráfért volna.
  Körözgettem a kocsival. Folyton az járt a fejemben, milyen szakadtak vagyunk.
A szamuráj golyótépte bõrkabátja, inge csurom vér, az én hátamról számottevõ
ruhafelület hiányzik. Kocsink ablaktalan, üvegszilánkokon ülünk. Fázunk,
éhezünk, komorlunk.
  Egyszóval éppen ideje volt, hogy utunkba kerüljön egy bûnözõ. De nem került.
  - Megtaláltad Ballerini lányát? - kérdeztem tehát.
  Vis Major mordult egyet.
  Egyedül kellett fenntartanom a társalgást.
  - Mifene?! Ma még egyáltalán nem láttam Asatót. Lehet, hogy már meg is lelte
a válóokot? Hiába no, virtuóz a srác.
  A szamuráj ismét felmorrant.
  - Rám számíthatsz - biztosítottam. - Elterelem a figyelmedet az összes
bajodról. Ismered a mimóza nevû növényt? Afrikai hazájában közönséges gyomnak
tekintik, mifelénk azonban kincs-számba veszik. A mimóza akácia-finomságú, apró
levelei a legenyhébb érintésre is összecsukódnak. Derina kedvelte ezt a
növényt. Eltökélte, hogy megszelídíti. Igen, a fejébe vette, hogy meghitt
kapcsolatot alakít ki a mimózájával. Hozzászoktatja õt az érintéséhez. Az õ
mimózája az õ kezét érezvén nem fog összehúzódni!
  Elértem a célomat: megszólaltattam a hullát.
  - Menj a garázsba. Kocsit kell cserélnünk - vacogta a szamuráj.
  Bólintottam, aztán folytattam a társalgást.
  - Amikor le akartam szokni a dohányzásról, Derina azt tanácsolta, gondoljak
arra, hogy a cigaretta eleven lény! Fáj neki a gyufaláng. Teste elparázslik.
Haldoklik. Jajgat, az életéért könyörög. Hát erre képtelen voltam! Derina
szerint azért, mert túlságosan racionális vagyok, félek a képzelõerõtõl.
  Begördültünk a garázsba. Szerelõk gyûltek körénk.
  - Nem fejezted be - figyelmeztetett Vis Major. - Derina megszelídítette a
mimózát?
  - Mi van, megütköztetek a komancsokkal?! - érdeklõdött az egyik szerelõ.
  - Szavad sem lehet, legalább fél éve nem jártam felétek - morogta a szamuráj.


  Kisvártatva új kocsiban ültünk, dorombolt a fûtés. Továbbra is szabad volt
vezetnem.
  A szamuráj cigit kotort elõ tropa kabátjából, meggyújtotta, majd
elgondolkodva végigmérte a szálat, halkan bocsánatot kért tõle, és eloltotta a
hamutartóban.
  Aztán bólintott.
  - Megszelídítette - mondta meggyõzõdéssel.
  Nem feleltem. A fûtött utasteret alvadt, bomló vér szaga lengte be. Mintha
egy kutyaeledel-gyár konyhájában ültem volna, összezárva a tûzhelyen felejtett
májétellel.
  - Át kellene öltöznöd - nyögtem.
  - Gondoltam rá.
  - Hát akkor? Hazavigyelek?
  - Tegyük fel, hogy van otthonom. Ruhám viszont nincs, mert Camea felhasogatta
a gardróbom tartalmát. Amint azt említettem is már.
  Törtük a fejünket, miként orvosolhatnánk a problémát. Ezenközben számos egyéb
gondra lettünk figyelmesek. Biztosra vettem, hogy rajtunk már senki sem
segíthet.
  Ám ekkor Blick riasztott bennünket, s kiderült: a mi bajaink haloványak a
másokéihoz képest.
  Blick a Botanikus Kertnél cirkálva lövöldözésre lett figyelmes. Rögtön arra
gondolt, hogy legjobb barátját is meghívja a buliba.
  A hívó szó hallatán Vis Major feléledt romjaiból. Tömör parancsszókkal
navigált a tetthely felé, viszont részletesen elemezte a vezetési stílusomat,
tempómat, tájékozódó készségemet. Kijelentette: vérbeli kalandor vagyok, a
bravúros eltévedészet mestere. Azt is kilátásba helyezte, hogy helyszíni
bírságot ró ki rám. Lassúhajtásért.
  Oly tökéllyel cikizett, hogy tényleg teljesen bénává lettem. Végül már a
pedálokon sem ismertem ki magam. Kész mágia, hogy mégiscsak célhoz értünk.
  Mire kirobbantam a kocsiból, kellõleg ideges voltam.
  Pedig olyan környezetben találtam magam, aminõre mindig is vágyódtam.
Egzótákkal zsúfolt, gigantikus üvegcsarnokok álltak körülöttünk, kupolájuk
szivárványosan izzott a napfényben.
  Az elõttünk magasodó építményben kapott helyet a Lótuszvirághoz címzett
étterem. Rettenetes ricsaj dúlt odabenn: sikoltozás, csörömpölés, lövöldözés.
Szívem szerint nyomban átkereszteltem volna az egész kócerájt. Tûzfészekre.
  Blick és a cserebogár-szõke Titus kocsijuk mellett lapultak, izzadtan
markolták fegyverüket. Melléjük heveredtünk a sárba.
  - Mi van? - kérdezte Vis Major.
  Blick vállat vont.
  - Hallod: csetepaté. Két manus dúl odabenn.
  A szamuráj bevett szokása szerint átvette a parancsnoklást. Elkúszott a
Sterlingért. Vissza sem jött hozzánk, kézjelekkel irányította a hadmûveletet.
  Azon kaptam magam, hogy kígyószerûen közelítek az étterem falához.
  A vakolathoz tapadva felegyenesedtem. Aztán fogalmam sem volt, mit kezdjek a
helyzetemmel, hiszem az üvegablakon be nem láthattam.
  Mire ezt megállapítottam, a vállamtól három és fél centire szétrobbant az
üveg, a benn játszogató fickók géppisztolyának jóvoltából.
  Immár beleshettem volna, de a fegyverropogástól nemigen lettem bátrabb, mi
több, kifejezetten félelmi tüneteket észleltem magamon, úgy mint hátborsó,
lúdbõr, agyköd. Térdeim vacogtak, tenyeremben habzott az izzadtság.
  A szamuráj eltûnt a szemem elõl.
  Úgy döntöttem, hazamegyek. És ha most elhúzok innen, talán két-három hét elég
is lesz ahhoz, hogy rendbe jöjjek, feltéve persze, ha egyszer sem mulasztom el
a pszichiáter és a logopédus rendelését.
  Az épületben továbbra is jajveszékeltek, bizonyára az étkezésben háborgatott
vendégek és a munkájukban megzavart alkalmazottak. Robajlottak is, alighanem az
ácsorgásukban molesztált székek és asztalok.
  Magányosnak éreztem magam. Eltanácstalanodtam. Gondosan elemeztem a
helyzetet. Titus és Blick a másik oldalon tapad a falhoz. Vis Major köddé vált.
Benn két személy tombol, a többieket veszélyeztetve.
  Én vagyok a rend õre.
  S mint olyan, bevetettem magam az ablakon.
  Amint a terem légterébe értem, behúztam a fejemet, és a vállamon átgurulva
egy feldöntött asztal mögött landoltam. Remekül kivitelezett kûr volt,
leszámítva persze, hogy a változatosan szúrós üveg- és porcelántörmelék
borította padlón adtam elõ, így aztán legfeljebb esztétikai élvezetet lelhettem
benne, szervit vajmi keveset.
  Mielõtt még sebeimet összeszámlálhattam volna, helyet kellett változtatnom,
mivel a fedezékemül szolgáló asztalt tovasodorta egy géppisztolysorozat.
  Behemperedtem egy vaskos márványoszlop mögé.
  Utánam lõttek.
  Tüstént kiderült, hogy az ámpolnanövényekkel ékített embermagasságú oszlop
nem golyóálló, tehát nem is valódi márvány.
  Mázsányi gipsz porladt a fejemre, virágcserepekkel vegyesen. A nyomorú
szituáció ellenére is követtem az eseményeket, ilyképpen csalhatatlanul
megállapítottam, hogy a koponyám szétverésében jeleskedõ fõbb flóraelem a
szkindapszus nevû futónövény.
  Botanikai érdeklõdésemet háttérbe szorította az életösztön. Bombabiztos
fedezékre volt szükségem.
  A néhai görög oszloptól mintegy méternyire angol kandalló díszlett, párkányán
egy cserépnyi mexikói narancsvirágfa ácsorgott, lankadt skót duda függött
fölötte. Valószínûleg az ilyen stílust nevezik "egységesen eklektikus"-nak.
  Se közel, se távol nem láttam megfelelõ búvóhelyet.
  Lapultam a sittrakásban, sárga-tarka levelek tekergõztek rajtam.
  A lövöldözés szünetelt. Dermedt csend függött a levegõben.
  Aztán léptek közeledtek felém.
  Felemelkedtem. Néhány mûanyag cserép, némi föld és rengeteg gipsz mállott le
rólam.
  - Megadod magad? - vigyorgott rám egy fiatal pasas, géppisztolyát a hasamra
szegezve.
  - Naná - feleltem. Látványosan ejtettem el a stukkert.
  A fickó bólintott, és hátraintett a társának.
  Úgy festett, távozni készülnek.
  Bár õket figyeltem, felfogtam, hogy a földön hasaló, nyöszörgõ, rémült
emberek többé-kevésbé épek, ellentétben a porig rombolt berendezéssel.
  A vigyorgó pribék lehajolt a pisztolyomért.
  Vérömleny szökkent az agyamra. Elképesztõ, milyen pimaszak némelyek! Ez a
fickó engem mélységesen alábecsül!
  A cipõm orránál hajladozik!
  Nyakon rúgtam, s közben kézéllel a könyöke mögé sújtottam. A pasas széles
ívben elhajította fegyverét, mintha áram ütötte volna meg.
  Társa le akart lõni, de hemperegni kezdtem a törmelékes padlón.
  - Fel a mancsokkal! - kérte ekkor Vis Major.
  Ott állt a bajnokok mögött, flintával a kezében.
  Imádtam õt.
  Míg én imádtam, a hátrább álló fickó le akart lõni.
  Szerintem nem volt normális. De a szamuráj sem, mert a rászegezett
géppisztoly láttán eldobta a Sterlinget, és fellendítette a lábát.
  Kiteljesedett a bolondbál.
  A nyakon rúgott bajnok rám vetette magát, ezért nem kísérhettem figyelemmel,
mit mûvel Vis Major. Például, hogy felveszi-e az utolsó kenetet.
  Míg a bosszúszomjas egyénnel masszázsoltam a padlón, megfordult a fejemben,
hogy Blickék rohamozhatnának végre.
  Hacsak végképp fel nem tapadtak a falra odakünn. Talán már meg is koszorúzták
õket, abban a hitben, hogy emléktáblák?! Lefejeltem a rám jutott bûnözõt.
  Amikor a fickó elnyúlt elõttem, s ujjai lassan lebomlottak a markába szorult
kabátgalléromról, Blickék berontottak végre és gondjaikba fogadták az ájultat.
  A romokon keresztül Vis Majorhoz bukdácsoltam. A hajdani kommandós bizonyára
megfeledkezett sérült válláról, s merõ szórakozottságból kézitusába elegyedett
a géppisztolyos pribékkel. Igaz ugyan, hogy a fickó végül mégsem lõtte le õt,
viszont padlóra küldte, majd a Trópusi Ház feliratú üvegajtót áttörve a
növénycsarnokba menekült.
  A sápadt szamuráj mellé térdeltem.
  - Menj utána - parancsolta. - Én meg pihegek egy kicsit.
  - Jól vagy?
  - Tüstént táncra perdülök - felelte. Feltérdelt. Verítékkígyók araszoltak a
halántékáról a nyakába. - Menj már!
  Rohantamban benyúltam a hónaljtokba. Nem leltem a stukkeremet. Nem hát, mert
a csatatéren hagytam. Snassz dolog lett volna visszafordulni némi fegyverért.
  A menekülõ fickó bevetette magát a növényház dzsungelébe. Megtorpantam a
fojtogatóan párás épületben. Régóta terveztem már, hogy végigjárom a Botanikus
Kertet.
  Eljövellett az alkalom.
  A filodendronok vaskos törzsû fa gyanánt egyenesen a földbõl nõttek ki.
Különféle fikuszok tornyosultak fölém, vastag léggyökereik a talajba fúródtak,
olyan benyomást keltve, mintha maguk is fatörzsek volnának. Medinilla
tekergõzött a lombok között, elképesztõ szépségû, rózsás színû virágfüzérei
súlyosan csüngtek körös-körül. Virágzó vanília illata érzõdött, a növény
valahol a fákon kúszott, számomra láthatatlanul. Feladatomra koncentráltam. Meg
kellett találnom a pasast. Emberem - remélhetõleg - fegyvertelen, legalábbis a
géppisztolya ott maradt, Vis Major romjai mellett.
  Zsákmányom a fák tövében bokrosodó páfrányok között is rejtõzhet. Elbújhatott
a lenyûgözõ Ficus benghalensis koronájában; a szív alakú levelek bármelyike
alatt meglapulhatott, észrevétlen.
  Óvatosan lépdeltem a finomra zúzott fenyõkéreggel borított sétaúton.
El-elsóhajtottam magam, mondogatván, hogy nahát. Ha véletlenül valamelyik
növényt nem ismertem fel, nevét leolvashattam a tövébe állított kis
táblácskáról.
  Hallatlanul feszélyezett a bujkáló fickó. Nem adhattam át magam az
élvezetnek.
  A sétány tópartra vezetett. A partmenti sekélyesben papíruszsás burjánzott,
hüvelykujj vastagságú, toronymagas szárain ringatva kócos szálakból álló
üstökét.
  A borzolatlan víztükrön különféle növények tutajoztak, némelyikük mélán
virágzott. Egy percig füleltem, de csak a páracseppek koppanásait hallottam.
  Aztán valaki megérintette a vállamat, és én ütöttem, hirtelen.
  Vis Major összegörnyedt mellettem. Visszafojtotta a lélegzetét, s mert az
öklöm vállon érte, alighanem néhány kínsikolyt is lenyelt. Integetett, hogy
menjek tovább. Õ is elindult, nem épp délcegen.
  Folytattam az õserdei sétát. Mivel az üldözött nem mutatkozott,
átgondolhattam a történteket. A Lótuszvirág tulajdonosa visszautasíthatott egy
ajánlatot, mely arról szólt, hogy némi készpénz fejében megvédelmezik az
üzletét. A gavalléria eme vállfaja rendkívül jövedelmezõ, már ha a gavallér
szemszögébõl nézzük. Minthogy ez esetben a könnyû kereset reménye kútba esni
látszott, meg kellett gyõzni a tulajdonost. A rábeszélés bevett módja a verés,
az ominózus helyiség szétzúzása, úgy is mint gyengéd terror. Ha ez sem használ
- általában használ -, még durvább módszerek következnek. A show-t kivitelezõ
pasasok csak végrehajtók, a zsarolási vállalkozás feje otthon mossa kezeit.
  Fertõ City botanikus kertje kötelezõ megállóhely lehet a turistabuszok
számára, ennek megfelelõen az étterem bevételének felsõ határa a Nap szegélye.
  Ha elkapjuk a két pribéket, holnap másik kettõt küldenek.
  Jó szakma az enyém. Soha nem fogok besavanyodni unalmamban.
  Pálmafák, kávécserjék és szertelenül kígyózó liánok között bandukoltam
ábrándosan. Mind gyakrabban kellett megállnom, a névtáblák tanulmányozása
céljából, mert elérkeztem botanikai ismereteim végsõ határához.
  Közben persze azt is figyeltem, rezzen-e lomb valahol, látom-e talpak nyomát
a növények tövébe terülõ tarka talajtakarókon, de minden érintetlennek
látszott.
  Egyszercsak a csarnok végére értem. A Mediterrán Házba átvezetõ hatalmas
üvegajtót zárva találtam.
  Visszafordultam.
  Egy villanásra megpillantottam Vis Majort. Nem lõttem le, mivel nem volt
nálam fegyver.
  Õ sem nyitott tüzet rám: idõben felismert. Az áhítat legcsekélyebb jelét sem
láttam rajta. Még az arca elõtt hintázó, gyermekfej nagyságú, tüdõszín
farkasalma-virágok sem érdekelték. Felõle még a bizarr szépségû
csörgõsipka-virág is megszakadhatott abbéli iparkodásában, hogy gyönyörû
legyen.
  Lehangolt a pasas.
  Visszaértem a tóhoz.
  A vízfelszín vibrált, néhány homokozólapát levelû vízijácint lázas tempóban
suhant rajta.
  Halkan füttyentettem, remélve, hogy a szamuráj meghallja.
  Talán meghallotta, talán még értette is; sajnos messze járt tõlem.
  Nem láthatta a borsódzó felszín alól kirobbanó, lótuszlevél koszorúval ékes
pribéket, aki nem vesztegette az idejét: legott célba vett a kezében
szorongatott, hínárdíszes stukkerrel. Akár egy Rambo.
  Bevetettem magam egy páfránybozótba.
  Lapultam, várakoztam, hiába. Nem történt semmi, csak a víz locsogott a benne
gázló fickó körül.
  Elõóvakodtam a flóraelembõl.
  Az ázott pasas kifelé tartott a tóból. Fején félrecsúszott a sikkes lótusztõ,
ruhája gõzölgött. Hála az égnek: átnedvesedett pisztolya csütörtököt kapott.
  Elébe pattantam.
  Ez a legény széltében is, hosszában is a duplája volt annak, akit az
étteremben elintéztem. Sebaj, hanyag testtartással megálltam elõtte, mintha
verekedni óhajtanék.
  Fellépésem töprengésre késztette. Nem tûnõdött sokáig, ami érthetõ is, hiszen
az ingerület hamar végigfut egy izomagy felszínén; akár egy pingpong-labdán a
napsugár. A következõt sütötte ki: fellendítette jobb öklét, és irgalmatlanul
állon vágott.
  Ami azt illeti, elszálltam.
  Már-már otthon éreztem magam a páfrányosban.
  A fickó futásnak eredt, ám másféle léptek is hallatszottak, közelrõl.
  Talpra kecmeregtem, éppen jókor ahhoz, hogy szemtanúja legyek a frontális
ütközésnek, ha netán késõbb tanúskodni kellene a közlekedésrendészeten.
  Lehet, hogy a menekülõ néhány fával távolabbról várta a szamurájt - és
viszont. Õszintén meglepte õket a robbanásszerû találkozás.
  Összefeküdtek a földön.
  Nem ernyedtek el, késedelem nélkül nekiláttak egymás fojtogatásának. Sejthetõ
volt, hogy kettõjük közül az egyik bús végre jut.
  Vis Majornak szurkoltam. Blickék is, akik futva érkeztek, majd csikorogva
fékeztek a küzdõk közelében. Tanácstalannak látszottak. Lõni semmi esetre sem
lehetett, a két férfiú zavaróan összekeveredett.
  Aztán mégiscsak a szamuráj volt az, aki lerázta ellenfelét, és talpra állt.
Erõsen imbolygott, arca holdfehéren világított. Csaknem fluoreszkált.
  - Összekócolódtál - mondtam. Állkapcsom felsírt kínjában. De nem volt kin
bosszút állni a fájdalomért, az ökölvirtuóz ájultan hevert a fenyõerdõ illatú
sétaúton.
  Blick megbilincselte a fickót, és csak ezután kezdte eszméletre cirógatni.


  Nagyon csendesen ültem a kocsiban. Megviseltek a történtek, nem csupán az
akut testmozgás, de az étterem fiatal tulajdonosának látványa is. A férfi nem
volt kihallgatható állapotban. A föléje hajoló mentõorvos homlokráncaiból arra
következtettem, hogy egyhamar nem is lesz. Az összevert, forró olajjal leöntött
áldozathoz képest még a szamuráj is fittnek látszott.
  Annyira azonban mégsem, hogy a józan eszem ne azt ordította volna: vigyem
haza, dugjam ágyba, hívjak papot.
  Midõn a szemfedelére hímzendõ mintákon kezdtem töprengeni, a pasas így szólt:
  - Éhen veszek. Kunkorodj el valami kajálda felé.
  - Tessék?! - hörrentem. - Nem létezik, hogy neked most a táplálkozás járjon a
fejedben! Fogalmad sincs, hogy nézel ki? Hiszen te már szinte nem is élsz.
  - Sok éve már - bólintott. - Ne puccos helyre menjünk, kirínánk az
enteriõrbõl.
  - Nem ismerek olyan helyet a városban, ahol ne rínánk ki. Feltéve persze,
hogy nincs itt valahol egy lepratelep...
  - Megvan! - kiáltotta. - Irány a Derby étterem.
  - Derby - morogtam. Változatlanul sajgott az állam.
  - Teljes nevén: Humán Roncs Derby.
  - Isteni. Igazad van. Odaviszlek.
  Így is lett. Rongyaink ellenére sem ríttunk ki a környezetbõl. Az elvarázsolt
helyen, melyet talán a Csipkerózsika-történet mintájára rekonstruáltak,
szürkéllett minden: a falak, az asztalok, a székek, a jura-korból megõrzött
pókhálóból tépett abrosz, de szürke volt az étel is, akárha száz esztendõkig
porosodott volna.
  Koszlott, sárszínû figurák zizegtek körülöttünk. Esküdni mertem volna, hogy
ez valamelyik régi, ócska álmom. A felszolgáló úgy festett, akár egy fosszília,
egykedvûen gonosz pillantással méricskélt, miközben megérdeklõdte, mi a
rossebet akarunk.
  Mondtam, hogy nekem elég egy doboz üdítõ. A szamuráj komolyan gondolta, hogy
enni óhajt, itt.
  Azután csak ültünk, dobozból kortyoltam a poshadt baracklevet; Vis Major
hullaburgert majszolt, melyrõl vöröses és zöldes kenõcsök folydogáltak. Majdnem
kitettem a gyomromat. Nem titkoltam undoromat.
  - Ne mondd még egyszer a hamburgeremre, hogy hullaburger - pattogott a pasas.
  - Fel nem foghatom, hogyan is vehetsz magadhoz efféle moslékot!? -
csacsogtam. Elzsibbadt az életösztönöd? A szemem láttára nyírod ki magad?
  - Nem bírom az örökös affektálásodat - nyögte.
  - Többet kellene törõdnöd magaddal. Nem csak a testi, de a lelki
egészségeddel is. Nem tékozolhatsz, mindössze egyetlen életed van.
  - Bocs - mondta Vis Major.
  - A hullaburgerébõl folyókázó tarka kenõcs az állára, majd a kabátjára
csöppent. Észre sem vette. Átköltözött egy idõsödõ, megélhetésére nézve
kukarészegnek látszó fickó asztalához, és élénk beszélgetésbe merült vele.
  Társalgás közben az utolsó morzsáig magába tûrte a dögburgert. Elképzeltem,
milyen lehet a szervezete. Fekélyes gyomor, puffadt máj, üvegkemény, törékeny
erek, oxigént nélkülözõ agysejtek.
  A pasas merõ hulla, ha ez még nem is látszik rajta.
  Örömest oltalmamba fogadtam volna.
  Rémisztõ érzés volt. Gyengédség, vágy, effélék.
  A frász tört ki a felismeréstõl.
  Hiszen minden ellene szólt.
  Hát az a baj, hogy nem minden. Úgy általában visszataszítónak tartottam a
hátranyalt, fényes hajzatot; az övé tetszett. Csakúgy, mint ráncfirkás, magas
homloka, ferdén metszett, laza szemhéjú szeme, finom vonalú orra, konok-szép
szája, makacs álla.
  Tudtam, hogy a pasas egy rakás szerencsétlenség, valóságos sorstragédia.
Tudtam.
  Vis Major vállon veregette a kukarégészt. A fickó porzott kissé. De
mosolygott, áradón, fényesen, mintha szépnek látná a szamurájt, talán még
szebbnek, mint én.
  Hazavágytam. Sürgõsen rendet kellett tennem a fejemben. Valami történt az
okosságommal.
  Kedvenc diszpécsernõnk szót kért a szamuráj zsebében.


  Két perc sem telt bele, és a kormány mögött találtam magam, talpam a
gázpedálra feszült.
  - Tudod, mivel fogom tölteni a hétvégét? - kérdezte Vis Major, miután
elvétettem a kanyarodást.
  - Haldoklással - feleltem. - Bármerrõl nézem a szervi állapotodat, egyre azon
csodálkozom, miféle csoda folytán élhetsz még mindig!?
  - Vezetni fogok - közölte. - Gyakorolni fogom az egykezes vezetést. Hétfõtõl
éjszakások leszünk. Vége a nyaralásnak.
  - Szóval mostanáig a lábunkat lógattuk. Lébecoltunk. De akkor mi a fenétõl
fáj az állam?
  - A saroknál menj balra.
  - Nem illik: ott a tábla.
  - Menj balra!
  Megtettem ezt is, a kedvéért. Különös módon túléltük, jóllehet egy robogó
tartálykocsi és egy vadul vijjogó rohammentõ útját kereszteztük.
  - Amúgy: hová? - firtattam.
  Megkaptam a kért információt: a közeli középiskola elõtt összeverekedett
néhány diák.
  Hát azért kellett nekem kamikaze módon közlekednem!?
  - Ami az álladat illeti - lapozott vissza a szamuráj -, eszméletlen, mit
mûveltél a Lótuszvirágban!
  - Na?
  - Ki mondta, hogy vesd be magad az ablakon?
  - Most már elárulom: egy mukkot sem értek a nagyképû mutogatásodból. Még
soha, egyetlenegyszer sem értettem, mit vársz tõlem. Improvizáltam.
  - Majd átvesszük a kézjeleket - felelte szelídebben.
  Megérkeztünk. A zsongítóan illatos délutánban, a porlepte járdán dühödt
srácok csépelték egymást.
  - Van hordereje ez eseménynek - morogtam kedvetlenül. - Közel olyan
súlyosságú, mint a konténerekben kotorászó mosómedvéké.
  Elõhömpölyögtünk a kocsiból. Nem szóltunk, hogy zsaruk vagyunk, nem is
feszélyeztük a partit. A jelenetet szemügyre véve megállapítottam: talán mégsem
kellett volna lefitymálnom a horderõt.
  Hat deli fajfehér fiú hat másik kamaszt vert, feketéket, leginkább lányokat.
Elõbbiek vastag lánccal csatáztak, utóbbiak foggal, körömmel, könnyekkel.
  - Hagyjátok abba! - mennydörögte a szamuráj.
  - Majd, ha már egy se moccan - vetette oda az egyik echte sápadtarcú,
hármat-négyet tekerve a markában tartott lány karján.
  Vis Major megállt elõtte. Kihúzta magát, holott amúgy is másfél fejjel
magasabbnak látszott.
  - Gyere, kóstolj meg engem - javasolta.
  A szólított sem volt alacsony avagy vézna. Ellökte a lányt, hátrább lépett,
és meglóbálta a láncot.
  Vis Major fellendítette a jobb karját. A lánc feltekeredett a bõrkabát
ujjára. Rövidült a távolság a farkasszemet nézõ felek között. Midõn vészesen
lerövidült, a szamuráj lefejelte a srácot.
  Némi szünet állt be a hirigben.
  A lány sírva elmenekült. Társai szívesen követték volna, de az echte fajfiúk
tovább szorongatták õket, kit a nyakánál, kit a karjánál fogva.
  Jól hallhatóan kibiztosítottam a stukkert.
  A fehér legények rám néztek, nevettek.
  - Jó, majd legközelebb - mondta egyikük. Ellökte a markában tartott lányt. A
szamurájra meredt, gyûlölet lobbant a szemében. - Kicsodák maguk, hogy úgy
belepofáznak mások dolgába?
  - Bocs, hogy nem említettem: zsaruk vagyunk. De ez esetben ennek nincs
jelentõsége. Mezei polgár is lehetnék, hiszen amit mûveltek, az nem csak a
rendõrségre tartozik. Ép lelkû ember nem nézheti egykedvûen a ténykedéseteket.
  - Miért? Mi baja van velünk? Az uralkodó fajt képviseljük. Ezek színesek az
emberiség szemetei...
  - Ne folytasd, ez a rossz duma ötven év alatt egyetlen érdekfeszítõ elemmel
sem bõvült, kívülrõl ismerem, tele is van vele a szamóca-mintás napozóm. Ha
verekedni akarsz, állok rendelkezésedre, a korkülönbséget, egyebeket talán
áthidalja, hogy csak az egyik kezemet tudom használni.
  - Mondja meg a kínai spinének, hogy rakja el a pisztolyt, különben
kiegyenesítem a szeme vágását.
  Vis Major rám meredt.
  - Te kínai vagy?!
  - Maximum tíz százalékban - feleltem.
  - Tedd el a stukkert.
  - Oké. Most fogod magad, és megverekszel velük?
  - Szívesen orrba vagdosnám õket. Bõszítenek.
  - Hagyd a francba.
  - Miért? Te egyetértesz ezzel a rissz-rossz náci stíllel?
  - És ha nem? Szerinted az erõszak megold valamit?
  - Hát momentán.
  - A holnapra nem gondolsz?
  - Holnap is megrakom õket, ha újra bekeményednek. Szerinted meg kellene
dumálnom õket? Hogy aszongya: srácok, nem szép dolgot cselekedtek. Ember a
fekete, a zöld, a sárga és a hupi is, szeressük egymást.
  Oldalba röhögték.
  - Na tessék, ez az eredmény. Röhejt fakasztottam. Nos, Grand Penge, mi a
teendõ?
  - Nem tudom. Nem hiszem, hogy nekünk kellene orvosolnunk, amit a politikusok
eltosztak.
  - A politikusok?! - nézett rám nagy szemekkel. - Mit nem mondsz?!
  Ebben a szellemben folytattuk a társalgást a diákok feje fölött. Az egyik
lány kitépte magát fogvatartója mancsából, és elém perdült.
  - Nagyon viccesek, meg minden! Most jól kimulatják magukat, aztán beülnek a
kocsiba, és elhúznak a francba! Nekünk meg minden délután el kell menni velük!
El kell tûrnünk, hogy büdös, ocsmány férfiak megerõszakoljanak!
  - Mit nem mondsz?! - nyögte Vis Major.
  A hófehér fiúk hiába ordítoztak fenyegetõen, a lány keserûségét nem
kiabálhatták túl.
  Dermedten hallgattuk a kezdetben összefüggéstelen, majd velõtrázó történetté
kerekedõ szavakat.
  A hat fehér vitéz úgy döntött, hogy õk az iskolába járó színesbõrûek urai.
Ennek szellemében prostituálták a lányokat, minden délután felvitték õket
egyikük lakására, amelyet a hasonszõrû szülõk lelkes asszisztálásával
kuplerájként mûködtettek. Bámulatos gyorsasággal kialakult a vendégkör.
  - Hány évesek vagytok! - kérdezte Vis Major a könnyezõ lányoktól.
  - Tizenöt - hangzott a válasz.
  A szamuráj végigpillantott a rabszolgatartókon.
  - Na, fiúk, sokáig fogtok követ törni.


  Megvártuk, amíg az egyenruhás kollégák összefogdossák és elviszik az echte
legényeket.
  Vis Major nem bírt magával. A lányokat faggatta, tudni kívánván, miért
hitték, hogy kénytelenek eltûrni a terrort. Miért nem szóltak a szüleiknek, a
tanáraiknak, a zsaruknak, az Istennek.
  Nem értette az iskola elõtti járdán, nem értette késõbb a kocsiban sem, nem
értette a fejében, rágódott rajta, mígnem teljesen begurult.
  - Valamilyen ideológiával legalizálni kell az erõszakot, a gyûlöletet. Ha
ilyennel, hát ilyennel, bármi megfelel, ami kéznél van. És most ez van kéznél:
a fajizmus - mondtam.
  - Legalizálni?! - meredt rám.
  - Persze. Ha a srácok azért kényszerítik prostitúcióra a lányokat, mert
pénzhez akarnak jutni, akkor az bûnözés. Ha azonban az uralkodó faj nevében
teszik, az már politika, s mint olyan, már-már legális.
  - De hiszen így is, úgy is zsebre teszik a pénzt.
  - Naná. Kis butám, fogalmad sincs, hányan vannak közöttünk a látens
barnaingesek.
  - Látens micsodák?! - hörögte.
  - Olyan egyének, akik - ha fasizmusba torkollana a helyzet -, az elsõk között
bújnának barna ingbe, mivel ez idáig semmi nem jött össze nekik, lévén
középszerûek, vagy annál is kevesebbek, ám úgy hiszik: egy demagóg politikai
rendszer nekik kedvezne. Még a látens barnaingesek is fel-felhorkannak, ha
bûnözésrõl hallanak. A gengszterizmusnak sosem lehet tömegbázisa, amíg
gengszterizmus a neve. Ám amint politikai köntösbe csomagolják, népszerûvé
válik.
  - Ijesztõ beszéd.
  - Aha. És amikor némelyek vállat vonnak minderre, mondván, hogy õk nem
zsidók, palesztinok, kékek, pirosak, sírni támad kedvem, hiszen a terror, ha
elszabadul, nem ragaszkodik alapelveihez, fenyeget mindenkit, aki nem igazodik
hozzá. Errõl szól az emberiség története. A keresztes vitézek nem a keresztény
vallást legalizálták, hanem a hódító háborúkat. A misszionáriusok a
gyarmatosítást. Az inkvizítorok nem a vallást védték, mint mondták, hanem a
papság hatalmát a lelkek fölött.
  Vis Major komoran sóhajtott.
  - Ó, a lelkek.
  - Épeszû embert nem lehet effélékkel beetetni. A gyûlölet hangosabb és
látványosabb a szeretetnél. Manapság ezért nem biztonságos zsidónak,
palesztínnek, feketének vagy muzulmánnak lenni. Hiszen a ricsaj és a látvány az
ópiumunk. Marhaság, hogy egy volt rohamrendõrnek beszélek errõl. Egyáltalán,
érted te ezt?
  - Sosem voltam rohamrendõr.
  - Kommandós voltál. Nagy különbség? Gumibot, könnygázgránát, vízágyú.
Fogadjunk, hogy tudnád kezelni a vízágyút.
  - Volt vele dolgom. De ennek a tudományomnak csak a kertben veszem hasznát.
Ha látnád! Tényleg úgy locsolok, mint egy rohamrendõr.
  Ekkor a diszpécsernõ bejelentkezett az életünkbe, és közölte, hogy ugorjunk
el a Szkarabeusz utcai pályaudvar illemhelyére, pezsgõ hangulatú
tömegverekedést szétoszlatni.
  - Nõi vagy férfi véce? - firtatta a szamuráj.
  - Nõi véce nem bunyóz - hangzott a válasz.
  - Küldjön mást, különben lekésem az edzést.
  - Ott edzhet, rogyásig - közölte a nõ.
  - Drágám, ugyanvajon mit nem zabálok magán?! - morogta Vis Major.
  Ezután elcsatáztak az utolsó szóért, amely természetesen a nõé lett - mint
általában -, és ekként hangzott:
  - Boldog lennék, ha végre halva látnám.
  A szamuráj magába roskadt.
  - Viszonyod volt vele? - kérdeztem.
  - Vele?! - hökkent meg. - Ja, az ellágyult stílusából következtetsz!?
Kapaszkodj meg: Schwarzot szereti. Õ is.
  - Mint én.
  - Aha.
  - Te világtalan vagy. Nyugodtan hordhatnál sötét szemüveget, fehér botot,
vakvezetõ kutyát.
  - Jut eszembe: Blick vett egy bobtailt a fiának. Azután átrágták magukat az
összes szakkönyvön, tenyésztõket kérdezgettek, de mindegyik váltig állította,
hogy a kutya igenis prímán lát a szemébe lógó szõrtõl, tehát eszébe ne jusson
megalázni az ebet holmi nyírással. Blick továbbra is kétkedett, hiszen a kutya
mindennek nekiment, lázasan kereste a tányért, labdát, macskát, bármit, ami ott
állt a szeme elõtt, és arra az igen egyszerû kérdésre sem tudott felelni, hogy:
"na, hányat mutatok?!". Blick mégsem nyúlt az ollóért, elvégre nem alázhatja
meg az óangolt. Szép csendesen vett egy másik kutyát, rövid szõrût, sasszemût.
Ha kérdezik, minek, bevallja: vakvezetõ kutyát tart a bobtailhoz. Fordulj
balra.
  Azután így sóhajtott.
  - A bal oldal a bal kezed felõl van. Az a bal kezed, amelyiken az órát
hordod. Ilyen egyszerû.
  Megérkeztünk a pályaudvarra, amely csak egy romos helyközi megállóhelynek
bizonyult, ritkán közlekedõ vonatok számára. De volt illemhelye.
  Kivont stukkerrel nyitottunk be.


  Vis Major amúgy rendõrösen beszökkent a csendesnek tetszõ mosdó elõterébe.
Körbepásztázott a fegyvercsõvel. Fáradt csempék néztek rá mindenfelõl.
  A folyosón maradtam. Három kötött sapkás, farmerdzsekis férfi közeledett,
sietõs léptekkel.
  Rájuk sem hederítettem. Arra gondoltam, hogy edzésre vagyok hivatalos, ebben
az állapotban. Nem ujjongtam fel.
  Ekkor egy stukkert tartó kar fonódott a nyakam köré.
  Azt nyögtem, brilliáns logikával:
  - Csapda.
  És elhullajtottam a pisztolyomat.
  A három úriember benyomult a mosdóba. Vittek engem is. A fegyvercsõ egyetlen
pillanatra sem távolodott el a halántékomtól.
  Mire beértünk, a fickók az arcukba húzták a sapkájukat, csak a szemük, szájuk
látszott ki mögüle.
  Vis Major rám nézett, és szótlanul eldobta a stukkerét.
  Két férfi termett elõtte.
  A harmadik mellettem maradt. Szorosan ölelt. A fegyver csöve már langyosodott
a bõrömön.
  Vis Major mozdulatlanul állt.
  Az egyik pribék a körme hegyével rajzolgatott a kabátja ujjára. Körme
betévedt a golyó ütötte nyílásba.
  A fickó rondán kuncogva lelökte a szamuráj válláról a bõrdzsekit.
  Lázasan törtem a fejem. Meg kellett szabadulnom a stukkeres pasastól.
  - Nos - szólt a vizsgálódó pribék, Vis Major karját markolászva. - Mindössze
egyetlen kérdésünk van, és az így hangzik: hol találjuk Marianót?! Ne felelj
rögtön, gondolkozhatsz. Gondold át, mennyire kedves neked a társad. Aztán meg,
persze, saját testi épséged, amely, úgy látom, nem teljes. Kapsz egy percet.
  - Lássatok hozzá - felelte a szamuráj. - Gõzöm sincs Mariano hollétérõl.
  - Ne játszd meg a rettenthetetlent - búgta a pribék, egyre feljebb
markolászva Vis Major karját. - Fáj?
  - Aha, fáj. Szívesen összevizelném magam. Ha nincs ellenetekre.
  - Hát persze. Csak tessék - mondta a fickó. Fegyvert tartó kezével
hátraintett.
  Társa a hátamhoz feszülve meg-megvonaglott. Idõnként kéjhörgést hallatott.
Nyirkos lélegzete a tarkómat súrolta.
  Hidegen tartottam a fejemet.
  Csináld csak, gondoltam, játszadozz, mígnem azon kapod magad, hogy pirosodik
az agyad. Feledkezz bele, és akkor jövök én, és rád zúdítom minden undoromat.
  A fickó tenyere elõretévedt a hasamra, a pulóveremen körözött.
  Vis Major megköszörülte a torkát.
  - A mûsor lebilincselõnek ígérkezik - mondta. - Kár lenne folytatni, ugyanis
nem tudom, hol lehet kiirtani Marianót.
  - Hát te, cicus? - lihegte a fülembe a fegyveres. - Te sem tudod?
  Mindent kipucoltam a fejembõl. A terjedõ vörösséget, az elõhömpölygõ rossz
emléket, az irtózatot.
  Hátraejtettem a fejemet a vállára.
  - Uramisten - sóhajtottam ábrándosan. Ezért kinézett nekem egy Oscar-díj.
  A fickó teljesen megrendült.
  A vezérpribék rákiáltott.
  - Te farok, nem látod, hogy átver!? Mássz le róla, és légy észnél! Rohadt
ringyó az összes csaj! A vérükben van.
  Ezután Vis Majorra irányította dühét. Ököllel ugrott a szamuráj gyomrának,
fejének.
  Felnéztem.
  - Nem ezt ígérted - mondtam.
  Vis Major nem felelt, nem állt módjában. Térdre roskadt.
  Már a másik pribék is ütötte, fõként a fejét.
  Vigasztalódni próbáltam. Arra gondoltam, hogy aligha akarhatják agyonverni,
hiszen akkor nem jutnak közelebb Marianóhoz.
  Azután emlékeztettem magam: a szamuráj visszaütne, ha tehetné.
  Miattam nem teheti.
  Kipördültem a mögöttem álló, ugyancsak elbámészkodott fickó ölelésébõl,
félrelökve fegyvert tartó karját.
  Nem sikerült, a stukker a markában maradt. A földre vetettem magam, és
gurultam. Az utánam eresztett golyó átütötte a töredezett padlót.
  A hátamon fekve megadóan felemeltem a karjaimat.
  A fickó intett, hogy keljek fel.
  Kísérleteztem, de nem ment. Vissza-visszarogytam a fertõtlenítõ szagú kõre.
  És végre, a megrögzött marha a csukómért nyúlt, hogy talpra állítson.
Nehezebb voltam, mint hitte.
  Fölém hajolt.
  Két lábbal rúgtam nyakon, s amint hátrahanyatlott, rajta termettem. Jókora
darabot haraptam ki a csuklójából.
  Megszereztem a stukkert.
  Talpra szökkentem, az ajtóhoz hátráltam.
  A vezérpribék megcélzott a fegyverével.
  Habozás nélkül lõttem. A golyó átfúrta a karját.
  Szélesre tártam az ajtót.
  Nem akartam mást, csak annyit, hogy zavartalanul a szamuráj fölé hajolhassak,
megnézhessem, eleven-e.
  Fene tudja, mit láttak az arcomon.
  Elõször a simulós legény vánszorgott el. Vezére hüppögve követte, csuklójából
ömlött a vér.
  A harmadik fickó romosabb volt két haverjánál, õ Vis Majortól kaphatott
kóstolót, amíg a fegyverért harcoltam. Kábán emelgette a fejét, megpróbált
talpra állni, de a térde nem bírta el.
  Mögé kerültem, megsarkantyúztam kissé. Négykézláb poroszkált az ajtó felé.
  Eszembe ötlött valami.
  Utána léptem, és letéptem fejérõl a sapkát. Sosem látott, puffadt-könnyes
fiatal arc meredt rám.
  Intettem, hogy pucoljon.
  Billegett. Ismét megsarkantyúztam.
  Vis Major hason feküdt, fejét a karjára hajtva, mintha aludna.
  Mellé térdeltem, megfordítottam. Az ölembe vontam a fejét. Kigomboltam az
ingét.
  Hatalmas könnycseppeket ejtettem az arcára.
  - Na - nyögte. - Segíts fel.
  - Megvagy? - sóhajtottam.
  - Besötétedett? - kérdezte.
  - Nyisd ki a szemed. - Nekem is elkelt volna néhány kölcsön-dioptria.
  A kabátomba töröltem az arcomat. Utána valamivel jobban láttam.
  Feltérdeltünk, egymásra támaszkodva. Szép lassan, megfontoltan emelkedtünk,
egyre feljebb. És véghezvittük az evolúciót: talpra álltunk.
  Kiszemeltük a mosdókagylót. Megcéloztuk, odabotorkáltunk. Kinyitottam a
csapot.
  Vis Major a vízsugár alá tartotta a fejét. Hangosan prüszkölve kortyolt.
  Eltüntettem könnyeimet.


  Összeölelkezve andalogtunk a kocsihoz. Jobbomat a kabátom zsebében tartottam,
készen arra, hogy elõrántsam, pisztolyostól.
  Senki nem fenyegetett, zavartalanul haladhattunk. Vis Major bedõlt az ülésre.
Hátraejtette a fejét a támlán, elrendezte hosszú végtagjait.
  Beültem mellé. Ránéztem.
  Elvigyorodott. Vércsík szivárgott a szája sarkából.
  - Jól van - mondta. - Igazi férfi vagy.
  - Hová vigyelek?
  - Edzésre - felelte magától értetõdõen.
  - Járni sem tudsz.
  - Meggyõzõdhettél róla, hogy nem vagyok erõm teljében. Muszáj edzeni.
  - Tekintve, hogy nem anyád vagyok, megtartom a véleményemet. Mit is mondtál
az imént?
  - Ne haragudj. Rosszul esett? Talán bizony ezt kellett volna mondanom: igazi
nõ vagy?! Mert azt remélted, hogy könnyebben lefegyverzed a tagot, ha segítesz
neki bepörögni?! Ez alkalommal nem volt különösebb veszély, feleslegesen
kockáztattál.
  - Nem volt különösebb veszély?! Kivételesen nem akartak megölni. De azért
eléggé megaláztak, igaz?!
  - Eléggé - hagyta rám.
  - Eléggé összevertek, igaz!?
  - Nem kétséges.
  - Kecsesen megmasszírozták a sérült válladat, a gyomrodat, a fejedrõl nem is
beszélve. Ne nézz a tükörbe néhány napig.
  - Miért? - kérdezte hanyagul.
  Lehajtotta a napellenzõt, és a hátára ragasztott tükörbe pillantott. Kurta,
ijedt sikolyt hallatott.
  - Ez én vagyok, vagy Frankenstein fivére?
  - Te hülye - feleltem megkönnyebbülten. Úgy festett, legalább agyilag ép
maradt.
  - Veszek egy testfürdõt, és rendbe jövök. Muszáj ott lennem az edzésen.


  Nem tréfált. Már-már daliásan lépett ki az öltözõbõl. Fehér atlétát, tarka
pamutnadrágot viselt. Meztelen talpa csattogott a folyosó kövén. Futnom
kellett, hogy lépést tarthassak vele.
  - Te valami táncórára mész? - kérdezte, szeme sarkából az öltözékemre
sandítva. - Hát persze, jövõ szombaton lesz a zsarubál.
  - Zsarubál?
  - Aha. Ott a helyed. Schwarz is ott lesz.
  - Francba Schwarz-cal! - kiáltottam dühösen.
  - Miért?! Mick Jagger szája csak egy szánalmas emésztõnyílás a hadnagy úr
ajkaihoz képest.
  Az edzõterem ajtaja elõtt megtorpant. Megigazította fényes overallom
vállpántját. Tekintete végigsiklott rajtam. Elvigyorodott.
  - Helyes darab a lábszárvédõd! - jegyezte meg. - Norvég mintás! És a
kiscipõd! Aranyfonállal hímezve! Flitterekkel meghintve! Nahát!
  - Miért szórakozol velem? - kérdeztem.
  Kitárta elõttem az ajtót. A tágas teremben eukaliptuszolaj illata érzõdött.
Tatamik hevertek a padlón.
  Vagy húsz tarka-nadrágos zsaru áradt a szamuráj köré, és egymás szavába vágva
faggatták arról, hogy ki rongálta meg az arcát, a vállát, és épkézláb-e még az
illetõ.
  Vis Major elhessentette rajongóit.
  Rám nézett.
  - Ne toporogj, érezd otthon magad. Válassz egy tatamit. Vagy mamamit? Ha
gondoljátok, kezdhetünk.
  - Hol az edzõ? - kérdeztem.
  Kinevettek, megtapsoltak.
  Azután mindenki leereszkedett egy homokzsákra. Megkezdõdött a bemelegítés.
Egy perc múltával az összes porcikám sajgott. Inkább táncórára kellett volna
mennem.
  A temérdek eszemmel villámgyorsan felfogtam, hogy nem más az edzõnk, mint a
szamuráj. Õ is elvégezte a gyakorlatokat.
  Mindenfelé folyt rajtam a veríték. A tarkómról a hátamra, a homlokomról az
arcomra. Fogaim csikorogtak az erõfeszítéstõl ,hogy visszafojtsam a jajszókat,
sziszegést.
  Figyeltem, Vis Major nem lazsált. Rögtön tudtam, hogy szimuláns a pasas. De
mikor szimulált inkább? A mosdó mocskos kövén? Vagy most, amikor úgy tesz,
mintha eleven volna? És még egy kérdés csengett a fejemben: miért mûveli
mindezt?
  Midõn azt hittem, hogy végeztem, talpra parancsolta a társaságot. A tatamikat
feltornyoztuk a terem sarkában. Párokra szakadoztunk.
  Sudár fickó szökkent elém. A kezét nyújtotta.
  - Gianno - mondta nyolckarátos mosollyal.
  - Kyra - feleltem, kezet adva.
  Azután átszálltam a hodályon. A tatami-rakás tövében landoltam. Valószínûleg
beszakadt a hátam, a mellkasom, s csak remélni mertem, hogy a lábszáramat
hasogató kín nem fantom-fájás csupán.
  Talpra küzdöttem magam. Visszasántikáltam a páromhoz, rávillantottam
fogaimat.
  Gianno vigyorgott, s mintha ezüst kvarcszemcsék csillogtak volna kék
szemében.
  Hosszan gyakoroltuk a támadó lefegyverzése címû jelenetet, aligha véletlenül.
Nagyot durranó, ám ártalmatlan stukkerrel dolgoztunk.
  Szegény Gianno - mint támadó - kikötött néhányszor a tatami-hegy aljában.
Mosolyából rohamosan fogytak a karátok.
  Aztán Gianno, mint megtámadott, szert tett négy-öt jelképes golyóra,
halántéktájt.
  Vis major is dolgozott. Elszántan, és még nálam is dühödtebben. Fénylõ testû,
gyönyörû fekete monstrumot választott párjául. Néha röptében, elhalón maga elé
suttogta a fickó nevét.
  - René - mondta -, szép volt, René!
  S ezzel a parkettába fúródott.
  Átvettük a teljes önvédelmi tananyagot, szerintem egyetemi szinten. Kiment a
fejembõl a nevem, a nemem, nemsokára már csak arra tudtam koncentrálni, hogy
jaj, az istenért, ne sikoltsak, bírjam ki.
  A végkimerülés határán jártam, amikor a szamuráj elrendelte a levezetõ
futást. Nyargaltam, körbe-körbe, már alig emlékeztem a levegõ ízére, már csak
egy, egyetlenegy légkortyra vágyódtam, amikor elhangzott végre: elég.
  Gondoltam, talán térden és tenyéren eljutok az öltözõig.
  Újabb vezényszó dörrent.
  - Barátság - mondta Vis Major.
  Fogalmam sem volt, mit kell tenni ilyenkor.
  Gianno elém térdelt. Gianno, aki laposra vert, aki bumerángnak használt, aki
annyi fájdalmat okozott, hogy legszívesebben megfojtottam volna.
  Gianno, akit jelképesen szitává lõttem, a bordásfalra kentem, akivel
feltöröltem a padlót.
  Egymással szemközt térdeltünk, versenyt zihálva, farkasszemet nézve.
Csakhamar megenyhült a feszültség. Összevigyorogtunk.
  - Azért puszi nincs! - közölte zordonan. Felemelte a kezét, végigsimított a
hajamon. - Jól áll neked a pirosas arcszín. Úgy festesz, mintha mostanáig
szeretkeztünk volna.
  - Aha - bólintottam. - Olyan is volt.
  - Velem?! Még jó! Mondták már neked, hogy valami titokzatos keleties báj
sugárzik belõled?
  - Mondták - bólintottam -, de oly régen, hogy már kezdtem azt hinni: utolért
az öregség.
  Ezzel feltápászkodtunk, és békés hangulatban kitámolyogtunk a terembõl.
  Sokáig zuhanyoztam, majd utálkozva magamra húztam kutyarágta, átizzadt
rongyaimat. Semmi értelme nem volt, hogy tovább titkoljam kínjaimat. Minden
mozdulatra és lépésre felszisszentem, el-eljajgattam magam. Elvégre fájt. Nem
ezem és azom, hanem teljes a korpuszom.
  Két percig elveszõdtem a kocsiajtó feltörésével. Beestem az ülésre. Az
ücsörgés sem esett jól, a pedáltaposás sem. Már láttam magamat, amint
végigszûkölöm a két napnyi hétvégét.
  Vis Major az épület sarkát támasztotta. Zsebre vágott kézzel, meglehetõsen
szakadtan állongott a falnál. Meggyújtatlan cigaretta billegett a fogai között.
  Lassítottam. Aztán megálltam. Kinyitottam a jobb oldali ajtót, és nyögve
visszadõltem a helyemre.
  Bemászott mellém.
  Indítottam. Öngyújtót adtam a kezébe. Felizzította a cigit, a szeme elé
emelte, vizsgálgatta.
  - Nekem momentán sokkal jobban fáj - mondta, és tovább pöfékelt.


  Beálltam a kertbe. Szívem szerint a hálószobában parkoltam volna. A kapu
nesztelenül bezárult mögöttünk.
  Kikapaszkodtam a kocsiból. Az ajtóra görnyedve vártam, hogy a szamuráj is ezt
tegye.
  Befelé botorkáltunkban fel-felkuncogtunk, keservesen.
  A fürdõszobába vezettem Vis Majort.
  - A ruhádat tedd a mosógépre. Ha kész vagy, vedd fel a köntösömet.
  - A rúzsodat hol tartod?
  - Ez nem volt túl vicces. Fõzök egy teát.
  - Nem vagyok beteg.
  - Az angolok reggeltõl estig teáznak, és mégis, a humoruktól eltekintve,
kutya bajuk.
  - Ez sem volt valami vicces - morogta, és magára csukta az ajtót.
  Feltettem a teavizet, és elmélyedtem a kínálatban. Százféle gyümölcs- és
gyógynövénykeverék közül választhattam. Úgy döntöttem, Vis Majornak tökmindegy,
tehát a kedvencemet fogjuk inni, az áfonyás, fekete ribiszkés finomságot.
  Míg a víz melegedett, megágyaztam a vendégszobában.
  Ekkor döbbentem rá, hogy mit mûvelek. Miért léptem elõ jó tündérré? Nem
csupán szánalomból. Nem csupán azért, mert már-már csodáltam a szamurájt.
  Lerogytam az ágy szélére. Ideje volt tisztáznom a helyzetet. A pasas nõs; ha
válik, akkor is. És ha már elvált, azután is sokáig nõs marad, lelkében cipeli
tovább a kudarcot. Az ilyenektõl távol kell maradni, legalább három évig, ennyi
idõ alatt talán kinövik.
  Micsoda?!
  Felnevettem.
  "Nem vagy nõ. És férfi sem" - tudatta velem, alig néhány napja.
  "Igazi férfi vagy" - közölte pár órával ezelõtt.
  Nos, mit jelent ez, ha nem azt, hogy a fentebbi gondolatoknak fikarcnyi
létjogosultságuk sincs?
  Hazahoztam a kriplit, hogy kialhassa magát végre, regenerálhassa a
szervezetét. Alighanem átkötöm a sebét, kimosom a ruháit, enni, inni adok neki,
és éjszaka nem fogok nagybõgõzni.
  Gondját viselem. Ittléte - bármely férfi ittléte - óhatatlanul némi
bizsergést okoz, de ez csak a szexuális egészség jele, semmi több. Nemde?!
Nahát!
  Visszamentem a konyhába. Kitöltöttem a teát.
  A pasas már jött is, borókazöld bársonyköntösöm övét babrálva,
matuzsálemesen. A karosszékbe ereszkedett, két keze közé vette a bögrét,
belenézett, és elfintorodott.
  - Mi ez? Vérnek látszik. Ha bevallod, nem küldöm elemzésre a laborba.
  - Áfonya tea. Az áfonya piros színû gyümölcs. Tudtad?
  Õ már továbblapozott. Hátrahajtott fejjel szemlélte a fölöttünk tülekedõ
csillagokat.
  - Derina háza - mondta. - Dicshimnuszokat hallottam róla.
  - Méltán.
  - Valóban - hagyta rám. Kortyolt a teából.
  - Nem vagy éhes?
  - Fogadni mernék, hogy nem tartasz itthon hamburgert, hot dogot, de pizzát
sem.
  - Sajtos pirítóst, áfonya dzsemet adhatok.
  Elfintorodott. Kiitta a teát, lehunyta a szemét.
  Megálltam mellette.
  - Gyere, ágyba duglak.
  - Ágy?! Mi az? - kérdezte.
  - Eszedbe fog jutni.
  Azt hiszem, nem látta a szobát, amelybe bevezettem. Végignyúlt a
franciaágyon, és lélekben már ott sem volt. Elaludt, vagy eszméletét vesztette.
  Kicseréltem vállán a kötést, rásimítottam a takarót, és magára hagytam.


  Álmomban vele szeretkeztem. Nem higgadtan, mint próbált szeretõk, nem is
gyengéden, romantikus szerelmesek módján.
  Fojtogatóan, veszélyesen, eszelõsen öleltük egymást, mintha gyûlölködnénk.
Nem adtam oda magam, õ vette el, amit akart - és viszont. Nem vesztegettük az
idõt lassú csókokra: haraptunk. Nem vetkõztünk, és nem vetkõztettünk. Tépett
ruhadarabok szálldostak körülöttünk. Lávaforró jeleneteink láttán pornósztárok
pironkodhattak volna.
  Verítékesen ültem fel az ágyon. A látottak értelmezéséhez nem kellett
hivatásos álomfejtõ szakembert alkalmaznom. A képzelet megfilmesítette a
vágyakat. Az ellenük vívott küzdelmet. Elbukással kecsegtetett.
  A szenvedély megmutatta, mekkora hatalma van - lehetne - fölöttem.
  Ébren persze én uralkodtam. Mindazonáltal úgy éreztem magam, mint az a
zsarnok, aki cseppet sem élvezi, hogy elnyomja alattvalóit.
  Megrémültem, hogy egyedül hagytam. Azóta akár meg is halhatott. Talán
embóliát kapott. Gyomorvérzést. Esetleg csak lázas.
  Segítségre lehet szüksége. Nem rám. Bárkire, aki tehet érte valamit.
  Lesurrantam a lépcsõkön, a szobájába nyitottam. Nem kellett felkapcsolnom a
lámpát, csillagfalka izzott az üvegtetõ fölött.
  Megérintettem a homlokát. Hûvösnek éreztem. Nagyon halkan, nyugodtan
lélegzett.
  Lazíthattam.
  A fürdõszobába mentem, kivettem a szárítóból a ruháit.
  Aztán a könyvespolc elõtt töltöttem néhány rettenetes percet: nem találtam
kedvemre való olvasmányt. Márpedig társaságra volt szükségem. Tudtam, hogy
képtelen leszek elaludni. Hiányzik hozzá a bátorságom. Még egy ilyen álom, és
végem.
  Hiszen, ha megbeszélhettem volna valakivel. Jól jött volna egy barát, aki a
kérdésemre: "mi ez?", világosan megfelel.
  Mellesleg tudtam a választ.
  Ám ezúttal - életemben elõször - irtóztam saját társaságomtól, látszólagos
mindent-tudásomtól, fáztam önmagamtól, rideg elemzéseimtõl.
  Kellett nekem egy pasas. Õ vagy más? Valaki, aki - mint hajdan Derina -
kiengedi belõlem, a nagy ész palackjából a szellemet: a játékosságot, a
kedvességet, a szenvedélyt, az ösztönösen emberit.
  Ám hiába akartam lazítani, énem hûvösebbik fele nem engedte. Máris arra
figyelmeztetett, hogy lutri ez - és úgysem nyerhetek. Sosem lett jó vége annak,
ha megengedtem magamnak, hogy szeressek. Apám elment, anyám csak saját
gondjaival törõdött-törõdik, Derina meghalt; a férfiak méltatlanok maradtak,
akármennyire is szeretni akartam õket, valamennyien kevesek voltak hozzám.
  Ez a pasas eleddig semmi jelét nem adta annak, hogy érdekelném. Lehet, hogy
három évig tartó házasságában is ekként élt. Hazament Cameához, magába gyûrte
az ételt, amit az asztalon lelt, és fel sem nézett, esztendõkig. Mániás. Pont
olyan mániás, mint nõje. Õt a bûnözõk tartják lázban, s ettõl nem jut
érdeklõdése a magánéletére.
  Ímhol a kelepce. Belépek? Nem!
  Ha most bemesélem magamnak, hogy ügyei megoldódtával végigpillant az életén,
megátalkodott hülye volnék. Mint ama nõ, aki elhiteti magával, hogy õ a
kiválasztott, aki képes leszoktatni kedvesét az italról, a narkóról, a
lóversenyrõl, a körömlakkozásról, vagy az emberevésrõl.
  Senki nem képes arra, hogy kicserélje egy másik teremtett lény személyiségét,
a legtöbben még önmagunkkal sem boldogulunk. Effélére vállalkozni annyi, mint
fejest ugrani egy dúsan lakott kígyóverembe.
  Ekkor úgy éreztem, nyugodtan alhatok, leszámoltam a veszedelemmel.
  Álomra hajtottam a fejemet.
  Egyszerre csak megláttam magamat: hazafelé tartottam, a ház mellett
lépdeltem, bársonykék, fülledt éjszakában; nem egyedül. Vele.
  Beléptem az ajtón, és azt gondoltam, széttép a kín, ha elmegy. Nem hívtam, s
õ elköszönt. Beleszívott a cigarettájába, és a háta mögé dobta a szálat; az
izzó parázs szétfröccsent a füvön. Aztán megfordult, hogy kimenjen a kapun.
  Még mindig némán álltam, s tudtam, ott állok majd reggelig, hangtalanul,
befelé fülelve, megáradt vérem zúgásától süketen. Szólnom kellett volna, talán
elég lett volna egy mozdulat is; képtelen voltam rá.
  Mint õ. Nem tudtam, ám éreztem, hogy egyforma küzdelmet vívunk: egymással,
önmagunkért... Siralom: nem fordítva.
  De hát ez álom volt, álom, amely éppen attól más, hogy merész, szabad, miként
az ébrenlét sosem, hiszen elrejtett, fiókok mélyére dugdosott képeket rángat
elõ; tör, zúz, ordít, megbosszulva a nappal fegyelmezettségét; megszínesíti a
színtelent; a komisz varázsló.
  S álmomban képes voltam érte nyúlni, és õ hozzám lépett, és összeütõdött a
fejünk, ahogy egymás száját kerestük, mohó, bitorló, habzsoló harapásra, és
széttéptük, félrelöktük az útban lévõ ruhadarabokat, és a falhoz szorulva,
türelmetlenül, nyersen szeretkeztünk, és egy percig sem tartott, és a levegõ
illatokkal és feszültségekkel telítõdve robbant, velünk együtt,
fájdalmas-megrázó gyönyörben. S ezzel véget ért, õ elengedett, és elment,
egyetlen szó nélkül, lassú léptekkel, ám úgy, ahogy jött: mintha a hívó szót
várná, s nekem akkor sem jutott eszembe, miként hangzik az a szó: a varázsige.
  Jézusom! Felültem az ágyon, felkapcsoltam minden elérhetõ lámpát. Verítékben
fürödtem, reszkettem. Ölem lüktetett. Hát ez merõ viszolyogtató pornográfia!
  Fejem le-lekókadt, de nem engedtem a kábultságnak. Dehogyis alszom, még
álmodnék, effélét!
  Reggelre kelve legfeljebb doktorálok mazochizmusból.
  És ha nem? Ha bemegyek hozzá?
  Nahát, hallatlan! Elképesztõ! Nekrofília!
  Na jó, tegyük fel, hogy él. Ez esetben viszont még sokkal-sokkal rosszabb a
helyzet.
  Végigpengettem a lehetõségeket. Megdöbben, és alszik tovább. Megdöbben, és
kikéri magának. Megdöbben, de kötelességtudóan enged, noha érdektelenül.
  Szerfelett slamasztikásnak rémlett a helyzetem.


  Nagyon sokára lett reggel. Tripla karikák híztak a szemem alatt, fájt minden
tagom, nyöszörgés nélkül moccanni sem tudtam. Szám íze olyan volt, mintha álló
éjjel epét szopogattam volna; nehéznek, sûrûnek, rossznak éreztem a véremet.
Meghalni sem volt kedvem.
  Lemásztam az ágyról. Ha eszembe jutott az álom, ökölbe szorult a kezem.
Gyûlölet lepett el.
  Megittam egy pohár konyakot, aztán fél órán át sikáltam a fogaimat, majd
ugyanennyi ideig lógtam a hideg zuhany alatt. Viharosan öltözködtem.
  A vendégszobába rontottam.
  Ébren találtam a szamurájt, lustán heverve szemlélgette a falakat. Amikor rám
nézett, döbbenet költözött a szemébe.
  - Mi van veled? - kérdezte. - Sárkánytejet ittál?
  - Baromi éjszakám volt - morogtam.
  - Mesélj.
  - Az kéne! Te hogy vagy?
  - Pompásan, amíg meg nem moccanok. Mi szúrta el az álmodat?
  - Rémképek,
  - Mesélj róluk, van idõnk.
  - Inkább az analitikusommal vitatnám meg a témát.
  Széttárta a karjait.
  - Nem tolakszom.
  Hülye, gondoltam, hülye, ezerszer is hülye, hiszen igenis tolakodnia kellene.
Másként hogyan férhetnénk egymáshoz?!
  A gondoskodásba vetettem magam. Megérintettem a homlokát, és változatlanul
hûvösnek találtam. Megnéztem a sebét, nem akadt vele tennivaló.
  Reggelit készítettem; az ágyba celebráltam.
  Közben Vis Major felöltötte trikóját, és virgonc hóembereit.
  - Te mindig teát iszol? - kérdezte, meglátván a hasára tett tálcán álldogáló
bögre tartalmát.
  - Vagy joghurtot.
  Elhelyezkedtem az ágy másik felén a saját tálcámmal. Reszelt sajtot szórtam a
forró pirítósra.
  A szamuráj kuncogott.
  - Rajta - bíztattam -, cikizz csak.
  - Egyél nyugodtan. Asato jutott eszembe. Mit nem adna, ha most lefotózhatna!?
  - Nem aggódsz miatta? Tegnap nem is láttuk. És ha valami baja esett?
  - Megszakadna a szívem - felelte. Szeme sarkából a tányéromra sandított,
azután sajtreszeléket hintett a pirítósára, s nézte, miként olvadozik.
  - Biztos finom - sóhajtotta, és óvatosan megkóstolta a kenyeret. - Nem finom
- dünnyögte csalódottan.
  - Egyél dzsemet.
  - Hozzá?!
  Felpattantam az ágyról. Kirobogtam a konyhába, felbontottam egy doboz vagdalt
húst; apróra vágott hagymát, tojást, reszelt sajtot, fél marék fehér borsot,
oregánót és paradicsomszószt kutyultam bele, s mert a kotyvalék egyre
visszataszítóbbnak látszott, remélhettem, hogy ízleni fog az antigourmand-nak.
  Bemázoltam a kenõccsel néhány szelet kenyeret, a förmedvényt belöktem a
mikrosütõbe, és két perc múlva letettem Vis Major elé.
  Csettintett a nyelvével. Meghatottan mosolygott.
  Visszadõltem az ágyra. Eszembe jutott, milyen romos vagyok. Sajnáltam magam.
Rágogattam a pirítóst.
  - Finom - közölte a pasas. - Isteni.
  - Tudnod kell, hogy idõzített bombát eszel.
  - Tudom. Esztendõk óta mást sem hallok, csak az egészségesen táplálkozók
intelmeit. Lassan magamra maradok étkezési szokásaimmal. Mit tegyek, ha egyszer
nem szeretem a pirítóst, a korpát, a magvakat?! Tegnap, amikor beleztek,
jólesett arra gondolni, hogy legalább egy jót ettem a halálom elõtt.
  - Jót ettél?! Téged két pofon között az a dögburger vigasztalt?
  - Bevallom.
  - Na jó, legyen.
  - Köszönöm - felelte kedvesen. - Lépjünk arrébb. Mit álmodtál? álomfejtésben
klasszis vagyok.
  Elkortyoltam a teát, a szõnyegre tettem a tálcát, és hasra feküdtem.
  - Álmomban nem fõhõs voltam, hanem szemtanú. Csak néztem, mi történik.
Félhomályos szobában voltam, két szobor társaságában. A szobrok emberek voltak
hajdan. Azon gyötrõdtek, miként léphetnének egymáshoz. A varázsigén töprengtek,
amit kimondva megmozdulhatnának. Na?! Mi a megfejtés?
  - Lefogadom, hogy téged a varázsszó érdekel. Pedig ennek az álomnak nem az a
lényege, már ha valóban ezt álmodtad.
  - Csak nem hazudok?!
  - De - mondta komolyan, a szememet fürkészve. - Most hazudtál.
  - Úgy?! Szóval te olvasni tudsz a szemembõl?!
  - Nem. Nem tudok.
  - Hát akkor honnan veszed, hogy hazudtam?
  - Testbeszéd.
  - Na és, mit beszélt neked a testem?
  - Azt, hogy mást álmodtál.
  - Szóval neked csak úgy fecseg, locsog a testem!? Ha így van, miért nem
válaszolsz rá sosem?
  - Válaszolok - felelte.
  A fülem mögé ernyõztem a tenyeremet.
  - Nem hallom! - kiáltottam.
  Vis Major bólintott.
  - Tudom - mondta.
  Egy borzalmas percig attól rettegtem, hogy rám olvassa álmomat, félelmeimet,
az összes titkaimat.
  Ehelyett végignézett a szobán, s ilyenképpen nyilatkozott:
  - Nagyon szép.
  Derina kedves "fehér szobá"-ja! Hát persze, hogy nagyon szép.
  Nádból fonták és fehérre festették a franciaágyat, a hintaszéket, a
karosszéket, az asztalt és a szekrényt. Fehér márványlapokból készült a
padlóburkolat, Derina ezüstös tükörüvegeket csent közéjük. Fehér kõfal
hullámzott körös-körül, amely látszólag ötletszerûen adta át helyét az
üvegfalnak. A szeszélyesen felaggatott, fehér keretbe foglalt tükrök
elrendezése is játékosságot sejtetett, s nem kellett sokáig töprengeni azon, mi
célt szolgál mindez: a fényt vonzotta, sokszorozta, hajigálta, két marékkal. Az
ágynemût és a szekrény mellett álló rizspapír paravánt hatalmas
filodendron-levelek díszítették. A vakító szobában trópusi növények éltek, a
falakra aggatott tartókból folytak alá, õrjöngve növekedtek, csaknem
megszakítás nélkül virágozva. Hagyományos ablak egyáltalán nem volt a házban, a
légcserérõl és a páratartalom szabályozásáról nesztelen légkondicionáló
gondoskodott, de az üvegtáblák nagy része nyitható volt; és nyáron nyitva is
álltak.
  Vis Major a mutatóujja hegyével megpöccintette a kezemet.
  - Éjjel felébredtem egy percre. Tócsát láttam az ágy mellett, csillagok
ringatóztak rajta. A fejem fölött is csillagok függtek, mintha ráaggatták volna
õket annak a nagy, kopasz fának a koronájára. Azt hittem, valami erdõben
fekszem, aztán eszembe jutott hová hoztál.
  - A nagy fa páfrányfenyõ. Nyáron kellene látnod. Zöld legyezõkbõl áll a
lombja. Azt mondják, ez a növény túlélte a jégkorszakot. Hajdan tûlevelei
voltak, amelyek idõvel egymáshoz szorultak, legyezõ formába tömörültek. Nem,
inkább õsszel kellene megnézned a páfrányfenyõt, amikor narancsszínûvé
sárgulnak a levelei. Kislány koromban sok nyarat töltöttem itt a fehér
szobában. A fa akkor is terebélyes volt; éjszakánként órákig bámultam szépséges
nyugalmát. Derinától tanultam az összes növénynevet. Egyvalamit, fontosat, nem
sikerült ellesnem tõle. Talán majd ellesem ettõl a fától. Ez a valami: a
harmónia. Tudja a páfrányfenyõ, tudta Derina.
  - Hm - mondta a szamuráj.
  Bátorításnak hangzott. Folytattam.
  - Derina volt az apám, anyám, nõvérem, lényem jobbik fele. Õrülten szeretnék
Derina lenni, azt hiszem. Nagyon fiatal volt, amikor szívizomgyulladásban
megbetegedett. Néhány hét alatt talpra állt; orvosok kopogtatták, hallgatták,
vizsgálgatták, és nem akarták elhinni, hogy él, azt mondták, képtelenség ilyen
szívvel létezni. Nem törõdött a doktorokkal, õ jól érezte magát. Élt még
negyven évig, ebben a házban, élt jókedvûen, kiegyensúlyozottan, megvalósítva a
harmóniát, életben tartva a szívét. Aztán egy napon azt mondta az orvosa, hogy
már nem tarthat sokáig, szervei sorban felmondják majd a szolgálatot. Derûsen
fogadta a hírt, hiszen így is negyven évvel túlélte a saját halálát, s milyen
életet élt! Kapott egy évet, ez idõ alatt lezárta ügyeit, elbúcsúzott
mindenkitõl. Aztán elment, rám hagyva a házat, s nekem gyakran támad olyan
különös érzésem, hogy bennem akar reinkarnálódni. Nahát, köszönöm, hogy
meghallgattad ezt a szentimentális marhaságot.
  - Miért nem tudsz lazítani?! - kérdezte Vis Major.
  - Te talán tudsz?!
  - Na jó, nem könnyû. De egyelõre beszéljünk rólad. Nekem úgy tûnik, mintha
sosem lett volna másod, csak Derina.
  - Holott van apám. Szívesen terjesztem, hogy nem tudom hol van, pedig tudom.
Nem számít. Elhagyott minket. Anyám folyton ócsárolta õt a munkája miatt, és
amikor már õ is kezdte elhinni magáról, hogy kretén és impotens, elment a
fenébe, de azt hiszem, az önbecsülését azóta sem találta meg. Anyám
kétségbeesett, hogy alig negyvenévesen magára maradt, tehát arról szól az
élete, hogy havonta új kapcsolatba kezd, azt bizonyítandó, milyen kelendõ még
mindig. Szánalmasnál szánalmasabb pasasokat szed össze, az ebbõl adódó
bonyodalmak sem másfélék. Taria, a nõvérem hozzáment az elsõ krapekjához, hátha
apára lel benne, de a srác is kölyök volt, az is maradt. Született két
gyerekük, évekig kínlódtak egymással, abbahagyták, újrakezdték, aztán
befejezték végre. Most Taria és anyám abban rivalizálnak, ki tud több pasast
felmutatni, közben kéz a kézben járnak a természetgyógyászhoz, a
horoszkópushoz, a plasztikai sebészhez, a guruhoz, mert szeretnének szert tenni
az örök ifjúságra, vagy valami effélére. Azt hiszem egyszerûen csak azért, mert
ez divat: seregnyi kétségbeesett ember keresgél, nem a mában, hanem a távoli,
fészkes múltban-jövõben, csak éppen nem tudják, hogy mit, amiként a jelenükkel
sem tudnak mit kezdeni. Új bekezdés: most jövök én. Azért lettem zsaru, mert
apám is az volt, s mert anyám emiatt üldözte el, és mert máig anyámat
hibáztatom a válásért, és mert azt reméltem, így kitolok vele. És azt is
reméltem, hogy ilyképpen valahogy a saját apám is lehetek, de legalább
kárpótolhatom magam a hiányáért. A családi hagyományt mellõzöm, nem gyûjtöm a
pasasokat, mert eddig még egy sem váltott ki belõlem vad, viharos érzelmeket.
  - Vad, viharos érzelmekre van szükséged?
  - Hát persze. Ha valaki fontosabb lenne nekem magamnál, megoldaná a skizómat,
amellyel mindig legalább két emberként vizsgálok mindent: az egyik belevinne az
összes marhaságba, ám az erõsebbik folyton arra figyelmeztet, hogy méltatlanra
pocsékolom az idõmet. Nahát. Annyira szerettem Derinát, hogy sosem kerestem más
barátot. Most egyedül maradtam. És nem szükséges, hogy felajánljad a
barátságodat.
  - Melyikteknek ne ajánljam fel? - kérdezte.
  - Szuper: most hülyének nézel. Tudnod kell, hogy reggel ittam egy pohár
konyakot, az beszél belõlem. És bocs, neked pihenned kell.
  Rávágtam az ajtót. Kirobogtam a kertbe.
  A fodros körgallért viselõ, sárga virágú téltemetõk és a csüggedtnek látszó
hóvirágok között lelassítottam a lépteimet. Mit mûveltem?! Hamar elkészültem a
diagnózissal: neurózis. Ha valami, akkor ez az állapot eléggé messze jár a
harmóniától, ami után annyira sóvárogtam.
  A következõ pillanatban belefeledkeztem a cseresznyepiros bimbófürtjei alatt
roskadozó dérbabér-bokor szépségébe, a fénylõ levelek haragvó zöldjének
bámulásába. A babérhangák vízesésszerûen aláomló, gyöngyvirágra emlékeztetõ
bimbófürtjei úgy festettek, mintha nem bírnák tovább: nyílniuk, robbanniuk
kell. A sápadt medvecsenkesz tövekbe is visszatért az élet, merev, zöld
fûszálak törtek elõ az elhaltak közül. Lehajoltam, és végigsimítottam õket;
máris szúrtak.
  A fehér falak réseiben lakó kõtörõfüvek zöldje eltûnt parázsként avagy
hóköpenyként fehérlõ virágaik mögött; az elevenedõ élet illata zsongott a
levegõben. Mámoros madarak fuvoláztak, cserregettek, dúdolásztak az örökzöld
lombok között és bármerre néztem, a trehány mókusok szemetelésének nyomaiba
botlottam: dióhéjak, lerágott tobozok hevertek a tavalyi avaron, amelybõl mégis
édes illat szállt föl.
  Sétálgattam a zegzugos kertben, felkerestem kedvenceimet, a hídpillérként
ívelõn felhajló ágú, ám lógó lombú szomorú nutka hamisciprust, a bozontos
medvére emlékeztetõ szomorú libanoni cédrust és a kacsakölyök-sárga tûjû,
kecses formájú arany szerb lucot. A görnyedtnek tetszõ "Inversa" lucfenyõt; a
sárgálló körvonalú, lehorgasztott fejû "Stewarti" hamisciprust. A kék és arany
színû Atlasz-cédrusok sudáran emelkedtek fölém, rövid tûjû ágaikkal a levegõt
szurkálva. S ezen oltalmazó óriások lábánál nyüzsögtek a törpeváltozatok:
hegyesek, oszloposak, gombócok, kúszó-mászók, nyúlkáló ágúak, ezernyi forma és
szín: kékek, szürkék, ezüstösek és fehérlõk, arany- és kénsárgák, bronzosak;
némelyiket mintha fûrészporral hintették volna meg. Az elképesztõ formájú -
spirálisan csavarodott ágú, avagy kakastaréj-szerû hajtású - japán
hamisciprusok legtöbbje még óarany és parázsvörös téli színében pompázott.
  A kis tó partján finom lombú, sudár bambuszok hajladoztak. Kedvencem, a
gólyalábú "sasa palmata" méteres csupasz szárának hegyében kecses levelek
motoszkáltak, akár zongorázó ujjak egy különösen szikár kar végén.
  Az elnyílóban lévõ hunyorok virágcsészéi fonnyadoztak; követõik, a
kökörcsinek és a héricsek virágrügyei már lazítgatták a földet, parányi
túrásokat emelve.
  Bármerre néztem, mindenütt a készülõdés nyomait láttam. A szarvasagancs-pihés
bimbófürtökkel áttelelõ császárfa lila trombitavirágokat ígért, a havasszépék
is télhosszat hízlalták bimbóikat a tavasznak. A magnóliák ágvégein kövérlõ
gyertyalángok húsos szirmú virágóriásokat rejtegettek.
  A sziklakertben lakó, lustán heverészõ törpe aranyvesszõ ágai napsárgán
ragyogtak, a szellõrózsák cakkos levelei kifúrták magukat a földbõl, a
rózsatövek tülekedõ rügyei elrúgták a rájuk dermedt, pergamenné száradt tavalyi
leveleket. A lombhullató vörösfenyõ csupaszon vacogott, ám már a fakadást
fontolgatta: alvadtvér-vörös, bizarr virágokat, méregzöld tûket érlelt, melyek
kihajtáskor még olyan puhák lesznek, mint az újszülött sünök tüskéi.
  Valaki a torkát köszörülte a hátam mögött, s ijedtemben csaknem kiugrottam a
kabátomból. Rajtakapottnak éreztem magam. Imádottaim közt járva bizonyára
ellágyult az arcom, a tekintetem, miként a szívem, a lelkem is.
  Lehajoltam, hogy megérintsek egy pelyhesedõ kövirózsafélét; a macskatalpat,
amely néhány napon belül útnak indul s szétfolyik, hogy tucatnyi új és teljesen
más formájú növénnyé váljon. Hajam jótékonyan elfedte arcomat.
  Vis Major mellém térdelt. Mutatóujja hegyével végigsimított egy pázsitszegfû
bokrocska mindig-zöld félgömbjén.
  - Nem úgy festesz, mint aki belehalni készül - mondta halkan.
  - Mibe? - kérdeztem harciasan. - Mi a francba?
  - A tavaszba. Azt állítottad, hogy te mindannyiszor belehalsz.
  - Nem azt állítok, amit akarok?
  - Dehogynem - felelte. Hátrasimította a hajamat, és az arcomba vigyorgott. -
Annyi hülyeséget beszélhetsz, amennyi csak jólesik.
  - Szóval nem hiszel nekem?!
  - Tudod, mi jut eszembe a szemed láttán?
  - Egy csípõs januári reggel. Ezt szoktátok mondani.
  - Nem, nem. Hanem egy jégtábla a Szaharában.
  - Ez is szerfelett kedves.
  Lassú léptekkel bejártuk a kert zugait. Meséltem; meséltem arról, mennyire
kedvelem ezt a kertet kölyökkorom óta: buja, õrületes zöldjét, búvóhelyeit,
színeit, fényeit, a mindenüvé felkapaszkodó aranyszív-díszes levelû
borostyánokat, a kúszó kecskerágók üdeségét, a nyaranta tébolyultan növekvõ
golgotavirágot, az apró, rózsaszínû kelyhekkel borított, tekergõzve kövéredõ
lombú jázmint, a korán nyíló örökzöld bignóniát. A babérsövények illatos
virágfürtjeit és sötétlõ terméseit; a karcsú piramis formájú, karmos levelû
magyalfélék egész télen át ragyogó piros bogyóit; a növények idevonzotta,
hanyagul szemetelõ mókusokat, a pimaszul bûbájos peléket, a madarakat és a
bogarakat.
  Végigsétáltunk a "szent lugason". Derina a születésem évében vastag
bambuszrudakból folyosót emelt, s minden rúd tövébe két tõ lilaakácot ültetett.
Tellettek-múlottak az esztendõk, a tövek vastagodtak, összefonódtak, göcsörtös
koronájú, összehajló fákká terebélyesedtek. Nyár elején lilálló virágfürtök
horzsolták az alattuk sétálók vállát. Télen a szertelenül tekergõzõ ágak
árasztottak keleties hangulatot; mohazöld bársonyba burkolt kardhüvely-forma
terméstokok ringatóztak rajtuk, oly díszesen szépségesek, mint a mívesebb
ékszerek dobozkái.
  Megálltunk a lugas mélyén.
  A szamuráj rekedten megszólalt.
  - Amikor már vészesen rühellem a telet, részletesen magam elé képzelem a
tavaszt. Abban a hitben ringatózom, hogy nem hagytam ki semmit: így és így fog
kibomlani, lépésrõl lépésre. Aztán eljõ végre a valóságos tavasz; de nem bomlik
ám, hanem robban, csodájával ezerszeresen meghaladva képzeletemet, emlékeimet.
Akár a szerelem.
  Bementünk a házba, és kínos zavaromban bekapcsoltam a tévét, a ezzel
elfoszlott a körülöttünk szitáló szép hangulat, mert a rendõrségi mûsorban
Marlo Ballerini beszélt elveszett leányáról, fele királyságát ígérve a
megtalálónak.
  Az alázatos riporter kérdésére elpanaszolta: szélhámosok zaklatják, állítva,
hogy emitt vagy amott látták Rachent, de csak a pénzét akarják, a gyermeknek
híre-hamva sincs.
  Vis Major hümmögve szemlélte legkedvencebb ellenfelét; a magam részérõl nem
bírtam nézni a madárfejû zsarnok feltupírozott bánattól torz arcát, nyálkás
hangja egyenesen émelyített.
  - Könnyek árja himbálja az ország népét - dünnyögte a szamuráj. - Bárcsak ne
ismerném ezt a férget. Akkor most jólesõen meghatódhatnék.
  - Biztosan nagyon megrázó - bólintottam rosszmájúan. - Én azonban nem
szeretnék a kislánya lenni. Minden este magamra kéne zárnom az ajtót.
  - Mit nem mondasz?!
  - Nem tudom, miért, hamisnak, túlhabzónak, tenyérbemászónak érzem a pasast.
Gerjed tõle a fantáziám: látni vélem, hogy a felesége félénk asszony, nem
lázong a zsarnok ellen. Csúszik, mászik elõtte, sírni is csak elbújva mer.
  Ez teljesen úgy hangzott, akár egy könnyen felejthetõ táncdalszöveg. A
szamurájra néztem. Tekintete biztatott. Folytattam.
  - Játszani akarsz? Látom Ballerinit, amint gyermeknyi lányokat cipel az
ágyába, Drakulaként falja õket, a fiatalságukért. Ha elhabzsolt egyet, eldobja,
és a következõért csönget. Mindezenközben nagyon ügyel a látszatra:
családszeretõ embernek kell mutatkoznia, miként az egy derék Keresztapához
illik, és mivel gazdag, kötelességének érzi, hogy mûvelt embernek láttassa
magát. Az ám, csakhogy pénzt szerezhetett erõszakkal, mûveltségre ilyképpen nem
tehetett szert. "Pénz nem számít - ízlése nincs"-típusú egyed, egyetlen szóval:
parvenü. Ízlést vásárolt magának, mûvelt tanácsadók személyében, akik tudatják
vele, milyen bútort, kocsit, házat, mûtárgyat tartson maga körül. Ha szóvivõt
is tartana, akkor mindez nem ötlött volna fel bennem. Ebben a pasasban semmi
sem valódi.
  Vis Major egy szót sem fûzött az elhangzottakhoz. Magába süppedt,
elmélkedett.
  Azután elszunnyadt, s így telt el a nap: lustálkodva, ébren is félálomban, a
szamuráj részérõl többé-kevésbé öntudatlanul, hiszen észre sem vette, hogy
egészséges étkekkel táplálom; nem rítt dögburgerért, agyoncukrozott üdítõkért;
ha finomra reszelt almát, spenótot, vagy netán önjáró sajtot tettem volna elé,
azt is bekanalazta volna, zokszótlanul.
  Megesett, hogy beszélgettünk, furamód: barátsággal. Ha megmoccantunk, s
megsajdultak tagjaink, kórusban sziszegtünk, jajongtunk, és együtt nevettünk
magunkon.
  Adrian megállapította, hogy Derina elvarázsolt házában megszûnt az idõérzéke,
majd ezt is; a fene bánja. S tényleg, úgy araszoltunk át a napon, akár egy
avitt pókhálón, vagy sárgálló mézen.
  Este lett; az aranykehely bimbói halk pukkanással felpattantak. A szamuráj
stukkert rántott ijedtében, majd fejét csóválva körülcsodálta a virágokat.
Egyszerre csak úgy döntött, nyugovóra tér a fehér szobában.
  Elkapott a pánik: mit olvassak?
  Vis Major Chandlert ajánlotta, közöltem, hogy õt már kipipáltam.
  - Megkedvelted? - kérdezte álmosan.
  Hevesen bólogatva felidéztem egy jelenetet A kicsi nõvér-bõl. Marlowe-t
átkutatják, fegyvert keresgélnek nála. Õ nyugodtan állja a motozást, tudván,
hogy némi dohánymorzsán és a Beverly Hills napsütötte lejtõjérõl származó
virágmagokon kívül semmit sem lelhetnek a zsebében.
  - Pont ezért? - firtatta a szamuráj.
  - Aha, ezért - bólintottam.
  Nem kért magyarázatot, aludni vonult.
  Találomra fogtam egy könyvet, és felvánszorogtam a csigalépcsõn a szobámba.
Elnyúltam az ágyon, olvasásra kényszerítettem magam. A regényt nõíró követte
el, a történet nem szólt semmirõl, csupáncsak mindarról, ami nap mint nap
megtörténik velünk és bennünk. Mindezt szinte vibráló érzékenységgel és
szelídebb-borsosabb iróniával adta elõ.
  Hajnali két óráig nevetgéltem, törölgettem a könnyeimet, azután lekapcsoltam
a lámpát. Hanyatt fekve bámultam a lüktetõ eget, és hihetetlenül természetesen
hangzott, amikor magam elé súgtam: szeretem.
  De hát miért szereted?
  Azért, amit látok benne, és amit belelátok. Azért, ami felpezsgett belül: a
felszínen és mélyrõl, és
  Nem fájt szemernyit sem. És ami fõ: végre, elõször, nem mondtam ellent
magamnak.


  Menyasszonyosan készülõdtem az éjszakai szolgálatra. Miután combjaimra
tapasztottam a feszes bõrnadrágot, köldökig érõ pulóvert húztam, és nekiálltam
sminkelni. Idõnként a tükör keretébe tûzött cédulára tévedt a tekintetem,
amelyet a szamuráj hagyott a filodendron-levelekkel ékes paplanhuzat tetején,
midõn szótlanul lelécelt vasárnap hajnalban.
  Az üzenet így szólt: "Köszönöm. V. M." Ennyi. Puritánosan.
  A tükör szélére vetegetett pillantások eredményeként viharosan emelkedett a
vérnyomásom. Következésképpen vastagon fogott a szemhéjceruzám. Járomcsontom
környékén bõkezûen alkalmaztam a havasok pírját; telt ajkaimra ciklámennyílást
festettem. Elvégre a szamuráj tanácsolta: mindegy, hogy nézek ki, csak ne
ordítson rólam: zsandár vagyok.
  Sok mindennek nem látszottam; például elsõáldozónak, Jehova tanújának,
televíziós vetélkedõmûsor izgulós versenyzõjének, példás életvitelû
családanyának, kóristalánynak, a Notre-Dame toronyõrének.
  Félrecsapott lófarokba kötöttem mézszín hajamat, felöltöttem reneszánsz
sapkámat; kurta bõrkabátot és combközépig érõ csizmát húztam.
  A kocsiban még egyszer ellenõriztem a sminkemet. A visszapillantó tükör nem
ismert rám.
  Leeresztettem az ablakot, s padlógázzal indítottam. Bekapcsoltam a rádiót. A
mûsorban egy pasas elmélkedett arról, hogy mivé teszi az embereket a háború.
Nélkülözés, félelem, elaljasodás, halál, ismételgette címszavait.
  Mifelénk éppen nem dúlt háború, egyébként is szerelmi csõlátásom volt, így
inkább gyönyörûségekre gondoltam. Kifejezetten erotikus színezetûekre, aminõk
egyre szemérmetlenebb álmaimban kísértettek.
  Az irodába lépve ismerõs kép köszöntött: kávét szopogató, marcona pasasok
ültek az asztalok körül.
  A szamuráj keresztülnézett rajtam, tûnõdõ pillantást vetett az órájára, majd
így szólt:
  - Hol lehet Kyra?
  Ott álltam elõtte, teljes életnagyságban. Kihúztam magam, jóllehet, félõ
volt, hogy cuccaim lepattogzanak rólam. Elõmosolyogtam életem legdögösebb
sminkje mögül.
  Érdeklõdés nélkül végigmért, akár egy különös mûgonddal készült, valahogy
mégis tök érdektelen absztrakt festményt.
  - Kyra vagyok - mondtam, és tétova zavaromban két ujjal integettem is. - Kyra
Emett.
  Semmi.
  Stukkert rántottam, hogy cigire gyújtsak.
  - Ez õ - sóhajtotta Blick, ám olyképpen, mintha egy kedvesebb hozzátartozója
halálhírérõl értesült volna.
  Vis Major tágra nyitott szemmel, erõsen koncentrált a külsõmre, aztán
hátrahanyatlott a széken.
  - Jézusom! - nyögte. - Ez nem lehet!
  - Nézz meg jobban - kértem.
  - Nem tud - sopánkodott Titus. - Mindkét szemére üveg.
  - Milyenre vetted? - lehelte a szamuráj. Alighanem figurámra értette a
kérdést.
  Megpördültem elõtte.
  - Ilyenre! - mondtam büszkén.
  Blick gondterhelt homlokkal körbejárt.
  - Egyszer férfiasra vette, egyszer meg lotyósra. Ez esetben egy meg egy: az
egy.
  - Mármint? - kérdezte Vis Major, mellesleg az ujjai mögül, ugyanis eltakarta
az arcát, hogy ne igen lásson engem.
  Hirtelen megelégeltem a fogadtatást.
  - Szórakozzatok saját külcsíneteken. Induljunk!
  - Ki megy vele? - érdeklõdött a szamuráj.
  Senki sem jelentkezett. Ekkor a pasas vértanúi arccal lemászott a székrõl,
zsebre vágta a kezét, és kivonult elõttem az ajtón.


  A kocsiban ráförmedtem.
  - Azt mondtad, ne öltözzek zsandárnak.
  - Annyi másnak öltözhettél volna.
  - Na jó, lehetnék szolidabb is.
  - Megjegyzem, ez idáig sem látszottál jó házból való úri lánynak.
  - Hanem?! - hörrentem.
  - Háát... Minek írjalak le? Úgy öltöztél, mint egy túlkoros nyolcéves.
  - Hogy lehet túlkoros egy nyolcéves?
  - Oly módon, hogy húsz éven át nyolcéves. Azt hiszem, ez már túl bonyolult
neked.
  - Hogy a csókák vájják ki a szemedet! Hiénák lakmározzanak a húsodból!
Keselyûk tépjék miszlikbe a májadat! Jól van a vállad?
  - Köszönöm gyengéd kérdésedet: jól. Már csak ütésre, markolászásra, késre,
golyóra érzékeny.
  - Remek - bólintottam.
  - Szóval - kezdte, s elszántnak látszott arra, hogy kimondja -, ringyósra
sikeredtél, na. Bizarr szolgáltatásokat kínáló típusnak látszol, akinél a
tarifa felsõ határa a kliens bankszámlájának legvégsõ morzsája.
  - Rohadék.
  - Ezt rám értetted?
  Újfent bólintottam.
  - Rád.
  - Aha. Folyton én vagyok a hülye.
  - Ezzel meg mit akarsz mondani?
  - Azt, hogy mindenrõl én tehetek - látta be. - A kinézetedrõl is.
  - A fülem hallatára kértél arra, hogy... - kezdtem, meglehetõsen emelt
hangon.
  Vis Major közbejajdult.
  - Ó, és netán azt hallotta a füled, hogy ribancnak kell öltözni?!
Egyszersmind férfinak?!
  Cirkuláltunk a hanyatló nappalban. Csípõs, lusta szél motoszkált az épületek
között, csontig nyúló hûvösségû, és mégis izgató. Az égbolt tompulása
megerõsítette a mûvi fényeket. Fertõ City egyre hivalkodóbb neon-pompába
burkolódzott.
  A járókelõk lomha áradata szürke ember-gleccsernek rémlett. Némelyek hazafelé
tartottak, mások már szórakozni indultak; lassan az éjszaka figurái is
elõrajzottak.
  A szamuráj belökött egy kazettát a magnóba, a hangerõt fel-, az ablakot
letekerte. Parodisztikus Yello-zenét szórtunk magunk köré, szegfûszeg-illatú
levegõ hasított a tüdõmbe, jóllehet bõrcuccaim enyhén rám fagytak.
  Teljesen kész voltam. Józanabbik énem eltûnt belõlem, talán átköltözött egy
másik dimenzióba, valahová, ahol jól fogadták örökös elemezgetési mániáját,
ahol szemezgethette az érveket és ellenérveket, valamint azok
ellen-ellenérveit, akár a lencsét.
  Együtt dúdoltam a Yello-val, vertem a taktust, a járgány suhant velünk a
neonpomádéban fürdõ körúton, nyitott szájjal lélegeztem, tüdõm ujjongott, vérem
áradt; rabul ejtett a tavasz.
  Arra vágytam, hogy zavartalanul szétfolyhassak, külön-külön mámoros atomokra,
hogy eggyé válhassak azzal a varázslattal, amelynek létezését csak sejtettem, s
amelyrõl végre bizonyságot szereztem, midõn eszem - az ásítoztatóan józan -
elhagyott, immár nem csupán emberszabásúnak, hanem valódi emberi lénynek
éreztem magam: sóvár húsnak és áradó nedveknek, ösztönöknek, érzelmeknek. És
zsigereknek.
  Akár az állatok, vagy mint a növények; nem kellene lenéznünk õket: õk tudnak
élni. Miként Derina.
  Úgy hittem, megnyílt elõttem egy régen firtatott titok, feltárta
ajtószárnyait, és én szobáról-szobára perdülhetek... talán.
  Vis Majorra sandítottam. Fél kézzel fogta a kormányt, két ujjal dobolt rajta,
õ is odaadta magát a Yello-nak, a részeg estnek.
  - Letartóztatom a tavaszt - mondta, különös-kamaszos mosolyfélével a szája
szegletén. - Tömény drog.
  - Jó ötlet - bólintottam -, verd bilincsbe. Majd én elviszem. Háziõrizetben
fogom tartani.
  - Kisajátítanád?
  - Apró staniclikbe porcióznám, és sötét kapualjakban, furgon mélyérõl
kínálnám az adagokat, sok-sok pénzért, vagy még annál is drágábban: egy szép
meséért. Az emberek az én árumra buknának; a drogmaffia tönkremenne. Tõlem
mellékhatás nélküli, egészségre ártalmatlan narkót vehetnének, szívhatnák
minden évszakban, és részegülhetnének, akár télen is, tökig behavazott
házaikban.
  A szamuráj a karomat keresgélte, majd kitapintotta a pulzusomat.
  - Ezer - mondta. - Nem kéne lefeküdnöd?
  - Dehogynem. Bárkivel.
  Elnevette magát, kissé gúnyosan.
  - Ebben a sminkben, mezben szûz maradsz - felelte.
  Kijózanító pillanat volt. Õrizetlenül maradt agyam hazafütyülte a kápóját.
Kihúztam magam az ülésen, frappáns visszavágáson töprengtem, elvégre valaha -
nem is régen - én voltam a verbális ász. Mukk sem jutott az eszembe.
  - Francba - morogtam.
  Megreccsent a rádiónk, ám nem a szálkáktól átfúrt hárpiahang ropogta ránk:
héttizenhármas, jelentkezz!, hanem egy simogatóan finom orgánum szólt, ekként:
  - Vis Major, kedvesem, van füled hallani?
  - Ki ez? - nyögtem
  - Szia, Bambi! - sóhajtotta a szólított. - Hej, de hiányoztál! Az összes
fülem a rendelkezésedre áll.
  - Nos, kedvesem - mondta az õzike-hang -, senki, sehová nem riasztott, de én
szeretném, ha utánanéznél valaminek. Picit belehallgattam a mentõsök hívásaiba,
és arra gondoltam, talán megnézhetnéd, miféle "tömeges rosszulléthez" kértek
rohamkocsit a Fejõszék Klubba. Hümmm?
  - Jó ötlet, odamegyek. Arrafelé ritka az infarktus, pláne csoportosan ûzve.
  - Ugye szívem?! Légy óvatos. Ne hagyd fedetlenül a hátuljadat!
  A szamuráj elvigyorodott.
  - Az elejemért is nyugodtan aggódhatnál.
  - Minden porcikádért odavagyok - biztosította Bambi, s ezzel kilépett az
éterbõl.
  Immár kiló negyvennel suhantunk az egyre szûkebb, mind sivárabb utcákon.
  - Ki volt ez? - kérdeztem újra.
  - Bambi - felelte a szamuráj.
  - Tisztán hallottam, hogy Bambinak szólítottad, és nem Donald Kacsának.
  - Hát akkor?
  - Ne csellózz az idegeimen! - sóhajtottam.
  - Azzal a világnagy eszeddel kikövetkeztethetted volna a szituációból, hogy
Bambi nem más, mint az éjszakás diszpécser.
  - Faljátok egymást - állapítottam meg. Nem éleselméjûségbõl kifolyólag.
Egyszerû féltékenység motivált.
  - Habzsoljuk egymást - felelte. - Bambi pontosan negyvenkilenc éves, éppen
annyi kiló és ugyanannyival haladja meg a métert centiben. Remélem, nem voltam
túl bonyolult?! Zsaru volt a férje, boldogan éltek, míg meg nem halt. Zsaruja
valóságosan elhalálozott, Bambi lélekben utána. Elõbbivel egy kába narkótündér
golyója végzett, utóbbival a fájdalom. Egy szépnél is szebb napon Bambi
újjászületett, és talpra állt. Azért kedvelem, mert úgy bánik velem - és
másokkal -, miként embernek emberfiával bánnia illik.
  Szemernyit sem reagáltam. Tovább kortyoltam az est illatát. A levegõ hûsétõl
libabõr lepett el, akár a repkény, s mindeközben csendes, ám elszánt
szumó-birkózást folytattam érzékeimmel, melyek azt óhajtották volna, hogy
kérdezzem meg Adriantól: õ is akarja-e?
  Mármost: ha akarta volna, részemrõl a hátsó ülésen, de még a csomagtartóban
is létrejöhetett volna a kapcsolat.
  De nem úgy festett mintha akarná. Ezért aztán minden energiámat a fáradozásba
kellett fektetnem, mellyel elrejtettem elõle, milyennyire áhítozom kettõnk
viszonyának organikussá, azaz szervivé tételére.
  Szörnyen éreztem magam!
  Szörnyen?! Szörnynek!
  Soha életemben nem volt dolgom efféle hevülettel. Végre is olyan családban
nõttem fel, amelyben a nõi mivolt nem egyéb, mint korbács az idomár kezében; a
vicsorítva kushadó tigris engedelmességre bírásának eszköze.
  A nõi mivolt mint fegyver. Akár a hamiskártyás kabátujjában lappangó nyerõ
lapok. Anyám és nõvérem ezt a cinkelt lapot vetette be a pasasok ellen; ezzel
büntettek és jutalmaztak, általa érték el, hogy a fenevadak cintányérozzanak,
táncoljanak, pitizzenek - mielõtt megszöknek: hiszen végül mindig lerágták
láncaikat, és leléptek.
  A magam részérõl eleddig a kémiája felõl néztem azt, amit a legtöbb földlakó
ekként becéz: szerelem. Ezen az estén rádöbbentem - már napok óta sejtettem -,
hogy más nézõpontot kell választanom.
  Ekkor még nem tudhattam, minõ csúfságokkal vár az éjszaka. Gõzöm sem volt
arról, hogy reggelre zavarodottabb leszek, mint valaha.
  Fertõ City röstellette szégyenét, kies mellékutcákba dugta a Fejõszék
Klubbot, az egymásért gerjedõ pacákok találkahelyét. Két gigantoszaurusz
toronylott a flancosan kivilágított portál elõtt, zord arccal bámultak ránk, s
látszott rajtuk: igazi, rettenthetetlen, acélöklû pacákok õk, akik legfeljebb
akkor sikítanának fel egér-félõ rémülettel, ha egy nõ akarná a testüket.
  Vis Major megállt a csõszökkel szemközt. Cigit lökött a fogai közé, és
machósan a filterre harapott. Csettintett az ujjával, mire stukkert rántottam,
és tüzet adtam.
  A gigantok a fejüket ingatták.
  - Ide nem mehettek be - mondta egyikük, aki - elborostásodott
kõoroszlán-arcával, nagyszemû láncokból és fekete bõrökbõl komponált gúnyájában
- pontosan úgy nézett ki, mint a másikuk.
  - Nem lehettek örökké zártkörûek - felelte a szamuráj. - Nem lehet folyton
csak beltenyészni.
  - Pofa be, és söprés! - mennydörögte a másik kapuoszlop.
  - Csak egy limcsire - nyafogtam.
  Mindkét pacák végigmért. A jobbszélsõ elvigyorodott.
  - Nem bánom. Téged beengedlek. Olyan jó csaj vagy, hogy csakis fiúcska
lehetsz. - S hogy bizonyosságot szerezzen, fellendítette a kezét, markolászási
szándékkal.
  Vis Major nevetett, nem szép nevetéssel.
  Elvesztettem a fejemet. Még soha, sehol, senki nem merészelt
transzvesztitának nézni. Engem!
  Lecsaptam a felém közelgõ karra, csuklótájt. A gigant felszûkölt, és
összekunkorodott a köpetmintás járdán.
  Társa lendületbe hozta magát, malomkerék nagyságú ökle vészesen robogott az
arcom felé. Ám hirtelen felakadt, majd hátrafeszült a szamuráj tenyerén. Néhány
csattanás hallatszott, végül minden elcsendesült. A kapudíszek békésen
heverésztek a bejárat két oldalán.
  Beléptünk közöttük. Dobhártyaszaggató lárma rontott ránk az ajtó túlfelén.
Bágyadt-lila, zöld és vörös fények furkálták a füstöt, hiábavalón. Prémszerû
szürkeség hömpölygött körös-körül, s olyan szag érzõdött, aminõt még a Pokolban
sem tudnának kikeverni.
  Egyetlen fülledt táncparkett volt az egész klub, férfitest tapadt
férfitesthez, s ami az elsõ sokk után szembe ötlött: elképesztõ hosszúságú
nyelvek kígyóztak arcon, szájban, fülben. Egy darabig csak a rengeteg vöröslõ
húsdarabot láttam, amelyek mint tébolyult hüllõk, ott vonaglottak mindenütt.
  Azután egyéb részletekre is figyelmes lettem, de valamennyi benyomás úgy
érkezett hozzám, miként egy-egy ütés, s valaki egyre ezt hajtogatta szétdobolt
fejemben: "fene bizarr, fene bizarr".
  Vis Major megtorpant egy percre. Arcán semmiféle érzelem nem tükrözõdött,
csupán tekintete látszott élénknek. Amikor elindult, kábultan követtem. Még azt
is felfogtam, jóllehet nem könnyedén, hogy a bronzolaj-verítékes karok és
felsõtestek erdeje megnyílik elõttünk, akár a Vörös-tenger; de a szamuráj nem
arra indult, amerre terelni szándékozták, hanem a terem vége felé igyekezett a
falanx-szerûen összetömörödött, síkos testek között, s majdnem elájultam a
viszolygástól, a zaj, a szag és a látvány együttesétõl.
  Festett arcok bámultak rám, festettek, akár az enyém, és mégis mások, mert
férfiakéi; rugózó loknik, kunkori mûpillák, kicsattanóra rúzsozott ajkak,
vödörhangon csörömpölõ ékszerek, gyomorszájig dekoltált ruhák, kurta szoknyák,
szakadozott neccharisnyák, meg-megbicsakló tûsarkak közt fúrtuk elõre magunkat.
Persze pasasnak öltözött pasasokat is láttam, bûbájosokat és durva vonásúakat.
  De valamennyien azt hitték, közéjük tartozom. Nyúlkáltak, markolásztak, az
arcomba hajoltak. Egy vaskos, lepedékes, izzadt nyelvhüllõ a fülembe siklott;
mintha megerõszakoltak volna. Nem mertem felsírni, sikoltani, noha egyszerre
kéredzkedett ki belõlem a könny és a gyomor. Belekapaszkodtam az elõttem
lépdelõ szamuráj vállába, nehogy elszakadjak tõle, nehogy elveszítsem azt, aki
még a normális világhoz köt, de akkor már nem láttam õt sem vonzónak, sem
férfinak, csak valakinek a förtelmes panoptikumból, valakinek, aki még
valamelyest emberi lény.
  Egyszerre véget ért a borzalom, hogy - számomra váratlanul - másiknak adja át
a helyét.
  Az italraktárba léptünk.
  A Himalája-magasan feltornyozott ládák és rekeszek elõterében, az avitt
rágógumi-mintázatú padlón, kocsonyásodó vérben két holttest hevert; a harmadik
porhüvely vonaglott még, megpróbált körültekeredni a hasába mártott késen,
miként a földigiliszta köt csomót magából haláltusa kínjában.
  Negyedikként egy nõnek álcázott pasas hisztériázott a helyiségben, máza
folydogált, harisnyája fölött kéken fázott a combja.
  Vis Major vállon ragadta a szerzetet.
  - Hol vannak a mentõsök? - kérdezte, túlüvöltve a csecsemõhangú sikoltozást.
  - Én nem! Én nem! - visított a buzi démon. - Én csak táncoltam velük, hozzám
se nyúltak, persze, hogy akarták, mégsem tették, de hiába mondtam a Mucikának!
Ha õ elvakul, akkor elvakul, és hát elvakult, és ölni kezdett, és most elment,
elhagyott! Elvitte a nagy fehér autót! Amilyen fehérségû kocsin akartam az
esküvõmre menni! A Mucika elment egyedül, és a rohadt zsaruk szétlövik,
szétfröccsentik õt! Ma éjjel, még hajnal elõtt megölik õt a patkányok!
  Vis Major megmarkolta és megrázta a hisztérika vállát, s akkor szétmállottak
a pántok a markában. És a lepergõ melltartó mögül kifordultak a démon mellei.
Kifordultak, és leestek, akárha leprarágottan. Tompa puffanással nyíltak szét a
padlón. A vízzel töltött, rózsapír színû léggömbök lottyadt cafatokként ringtak
a tócsában.
  A fogaim közé haraptam az öklömet. A módszer használt sikoltozás ellen, de
mit sem ért a viharosan fokozódó hányingerrel szemben.
  Sarkon fordultam, és berohantam a személyzeti mosdó feliratú ajtón.
Rosszullétem észrevétlenül tovalebbent, midõn belebotlottam a sarokba hajított
mentõápolókba.
  Nem bírtam volna elviselni, ha õk is ide tartozónak néznek, ezért legott
közöltem velük: zsaru vagyok, és felmutattam a jelvényemet. Azután
mindkettõjüket megszabadítottam a fogaik közé peckelt vécépapír gurigáktól, és
amíg õk fakópiros, nyálas kreppet köpdöstek, kinyitottam a bilincset, amely a
sarokban futó vízcsõhöz horganyozta a karjukat.
  - Rosszulléthez jöttünk, és egy dühöngõ vadállatot találtunk hátul, amint két
gõzölgõ holttest fölött a harmadik szerencsétlenben forgatja a kését - mesélte
az idõsebbik férfi. - A fickó torkon ragadta a dokit, és kitaszigálta a
kocsinkhoz, közben a kis fiúringyó és három hasonszõrû haverja ide zavart
minket. Direkt a forróvizes csõhöz láncoltak, hogy ne nagyon szívózzunk a
szabadulással, amíg ámokfutó haverjuk egérutat nem nyer. Honnan van ezeknek
bilincsük?
  - Mondtam már, hogy az anális, orális, szublingváris, epidurális, digitális
hancúrhoz kell nekik - morogta a társa, a csuklóját masszírozva. - Na,
pezsdüljünk meg. Nem ártana tenni valamit a dokiért.
  Visítozás hallatszott a folyosó felõl. Vis Major érkezett az elhullott keblû
transzvesztitával. A radiátorhoz bilincselte a fiú-félét, néhány szót váltott
az ápolókkal, majd vállon ragadott, és az utcára vonszolt. Kifelé söpörtünkben
feltûnt, hogy idõközben jelentõsen megcsappant a klub lélekszáma.
  A kapudíszek ugyanott feküdtek ahol hagytuk õket, bár már ocsúdni látszottak.
  Vis Major rájuk förmedt.
  - Ne heverésszetek a flaszteren, ilyen hûvöses éjszakákon még a jegesmedvék
is szívatóval indulnak.
  Behuppant a kocsiba, és marokra kapta a mikrofont. Tömören tájékoztatta
Bambit a helyzetrõl, s ezzel beindította a holtak eltakarítására és a
sebesültek összeszedésére hivatott mechanizmust, csodás civilizációnk e kis
remekét.
  Azután hullámhosszról hullámhosszra szökellve vadászatra heccelte járõrözõ
zsarutársainkat, továbbá taxisokat és mentõsöket.
  Harmincegy másodperc sem telt el, és megszólalt a rádiótelefon. Fátyolosan
izgatott hangú riporter nyomult a vonalban, a részleteket firtatván.
  - Gyönyörû címet adok a sztorijának! - ígérte. - Pederaszta ejtette túszul a
mentõkocsit! Na?
  - Húzd ki az orrodat a vonalamból, és dugd át máshová - ajánlotta a szamuráj.
- Inkább azon tépelõdj, mit felelsz majd, mikor megkérdezik, miért hallgatóztál
a tiltott hullámhosszokon?
  - Ez a munkám - hangzott a büszke válasz.
  - Ápoltasd magad. Hamar.
  E felebaráti tanács kiiktatta életünkbõl a firkászt.
  Jól tette, mivel taxisok jelentkeztek a rádión, és tudatták velünk, merre
látták a furamód vijjogó, eszehagyottan száguldó mentõkocsit. Száznyolcvan
fokos fordulattal a város másik vége felé vettük az irányt. A rohanás perceit
arra használtam, hogy megszabaduljak nyomasztó sminkemtõl. E tevékenységemhez
Vis Major vezetési stílusa is aktívan hozzájárult, minek következtében
barokkosan szétmázoltam magamon a pirosakat és a zöldeket, valamint némi
feketét; a mindannyiszor visszaütõ szélvédõ lüktetõ szarvacskákat raggatott a
homlokomra, az oldalablak jóvoltából szert tettem néhány halántéktáji púpra is.
  Bambi bebizonyította, hogy csodanõ. Útirányunkat elemezve tudatta velünk:
minden bizonnyal az ámokfutó hajléka felé robogunk. Hogy a pasas miért megy
haza nyakig véresen, túszostól, azt meg nem mondhatta, ellenben óvatosságra
intett bennünket, mivel a kérdõre vont számítógép tájékoztatása szerint
üldözöttünk, Jacque Furr, alias Mucika, csak a minap szabadult a sittrõl,
leülvén a rá kirótt három esztendei rabságot.
  - Ha valahogy sikerülne szóba elegyednetek vele, nehogy Mucikának
szólítsátok! - tanácsolta. - Allergiás rá. Csak a legközelebbi barátai
becézhetik így. Azért ült három évet, mert darabokra tépett egy bizalmaskodó
fickót, aki lemucikázta õt. A nyilvántartás szerint Furrnak nincs
fegyverviselési engedélye, ami véletlenül sem azt jelenti, hogy fegyvere sincs.
  - Mi a franc ez - leheltem elkínzottan - Mit mûvelünk?
  - Egy eléggé elmebeteg fickót kergetünk - tájékoztatott a szamuráj, majd
Bambit szólította. - Találtál pszichiátriai megjegyzést Mucikáról?
  - Találtam - sóhajtotta a kérdezett. - "Labilis". Azt írja róla az elmebúvár,
hogy labilis.
  - Enyhén szólva. Ez minden? - nevetett Vis Major. - Melyikünk nem az?
  Jelentkeztem.
  - Én hulla stabil vagyok.
  - Karmollak is ezért. Eszerint azt is tudod, s hozzá biztosan, hogy fiú
vagy-e, vagy leány. A pederaszták hanyatt-homlok buktak rád.
  Vállat vonva dacosan felcsattantam.
  - Õk legalább néztek valaminek.
  - Öltözz át, vagy vetkõzz le, és megnézem, minek látlak.
  - Kedvesebb is lehetnél.
  - Rózsabimbó is lehetnék, ha fesleni tudnék.
  Ekkor egy taxis jelentkezett, s valami hihetetlenül álmos, vontatott hangon,
mintha narkózisban volna, tudatta velünk, hogy a keresett mentõkocsi mögött
vesztegel, amúgy egy szûk mellékutcában; õ bekapcsolta az elakadásjelzõjét, és
mindjárt kiszáll a járgányból, felcsapja a motorháztetõt, és elszöszmötöl, amíg
odaérünk.
  Vis Major feje érett padlizsánszínûre lilult. Hangjától csaknem beszakadt a
tetõ.
  - Nem kapcsol be, nem csap föl semmit! Elhúz onnan! Kiló ötvenes
kezdõsebességgel! Most!
  A fickó nem válaszolt azonnal. Nem mintha eltöprengett volna a hallottakon.
  Amikor megszólalt, szavai lassan csordogáltak, akár a dermedõ viaszcseppek.
  - Bekapcsoltam, felcsaptam. Ne idegeskedjen. Ha vész van, jusson eszébe az
agykontroll, és menjen le alfába. Mint én. Fõ a hidegvér.
  - Ne az agyát kontrollálja az, akinek a józan esze szorul kontrollra -
dünnyögte a szamuráj.
  A következõ pillanatban borzalmas sikolyt hallottunk, s ez valóban
hidegvérûvé tett bennünket, hiszen jéggé állt a nedv az ereinkben.
  Vis Major a gázra taposott. Úgy indultunk, mint egy helybõl felszálló harci
repülõ.
  - Az ember alfába készül, és hullakamrába érkezik - morogtam idegesen. Nem
tehettem róla, csak arra tudtam gondolni, hogy Furr sofõröstõl eltaposta a
taxit, és kacagva folytatja ámokfutását, az észvesztve száguldó mentõkocsi
fedélzetén a holtra rémült orvossal.
  A szamuráj megeresztett egy folklorisztikus elemekben bõvelkedõ, csûrcsavaros
káromkodást, majd kézháttal letörölte a homlokán masírozó verejtékcseppeket, és
némileg higgadtabban marokra kapta a rádió mikrofonját, hogy utasításokat
harsogjon szét az éterben, miként az álomi idõkben, kommandós korában.
  Mintegy két perc múlva hírt kaptunk a taxisról. Az álmatag fickó járgánya
tropára ment, midõn a mentõkocsi keresztülhajtott rajta, emberünk azonban
felrebbent alfás tompaságából, és egy mesterien kivitelezett szökelléssel az
utcasarkon mélázó konténerbe vetette magát, ilyenképpen megúszva Furr rohamát.
Kollégái a hulladékrakás tetején találtak rá, amint meditációs gyakorlatát
végezte, lótuszülésben, krumplihéjak és erõsen használt macskaalmok
társaságában
  Fellélegeztünk.
  Azután visszafojtottuk a lélegzetünket, és egy darabig nem is foglalkoztunk
légcserével.
  Zavaros folyócska határolta, lompos negyedbe toppantunk. Keskeny telkek
lejtettek a part felé, egy- és kétszintes házak görnyedeztek rajtuk. S hogy
mindez kellõleg romantikus legyen, várárok-széles medrû patak kanyargott a
kertek elõtt, fa-, beton- és kõhidak vezettek át fölötte. Ezzel aztán az utca
rászolgált eredeti csengésû nevére, mely így hangzott: Velence.
  A közvilágítás legfeljebb Drakula leszármazottainak kedvezett, a magasban
függõ lámpák joghurtszerû ködöt izzadtak, s az ilyenképpen kialakult légkörben
az arra járó csak metálorrú banyákról, lidércekrõl, holtak szellemérõl és
efféle kellemetességekrõl képzeleghetett.
  A horpadozott mentõautó a negyvenes számú házhoz vezetõ betonhíd elõtt állt,
keresztben eltorlaszolva a bejáratot.
  Egyébként meg sem közelíthettük a kocsit, mivel Furr élénk
géppisztolysorozattal honorálta felbukkanásunkat.
  Vis Major a fékre taposott. Nem volt önzõ pasas, rám is gondolt. Átnyúlt
elõttem, kilökte az ajtót, majd engem is.
  Azután utánam vetõdött, s néhány másodpercig ellappangott rajtam.
  Közvetlen közelrõl hallottam suttogóra fogott hangját.
  - Hát ezért jött haza. Fegyverekért, és bizonyára pénzért. Komolyabb
menekülésre készül.
  - Talán lõhetnénk - sóhajtottam.
  A szamuráj legördült, rólam, elkígyózott mellõlem. Egy árva stukker volt
mindene.
  - Hé - ordított Mucika a mentõautó mögül. - Ha a tragacs közelébe jöttök, ha
megpróbáljátok kinyitni, vagy bármi egyébbel kísérleteztek, elröpül az egész a
Holdig, a tússzal együtt! Ja, és akkor is ez történne, ha netán tüzet
nyitnátok! A következõ alkut kínálom: hívjatok ide valami jelentõs illetõt: a
rendõrfõnököt, vagy a polgármestert! Csak velük tárgyalok!
  - Oké, Mucika, ahogy parancsolod! - felelte Vis Major.
  - Ha még nem volt akkora szerencséd, hogy leszophass, szólíts Furr úrnak! -
hangzott a válasz.
  - Idõre van szüksége - merengett a szamuráj. - Fenét akar tárgyalni. De mit
akarhat? Megvan! - A hátára gördült, és rám nézett. - Nagyon figyelj. Most
elhúzok innen, és valamelyik szomszédtól átkerülök a folyóparti oldalra. Lehet,
hogy csónakkal akar lelépni. Hívd ide a tûzszerészeket, és addig biztosítsd a
helyszínt. Senki nem lövöldözhet, nem mehet a mentõ közelébe. Megértetted?
  - Parancsára, õrnagy úr - morogtam. - Látom még?
  Bólintott.
  - Élve vagy halva.
  Megéreztem, hogy izzad, a félelem hideg verítékével.
  A következõ pillanatban eltûnt mellõlem, s bárhogy meresztettem a szemem a
ködbe, nem sikerült felfedeznem alakját. Reméltem, hogy Furr sem látja.
  Óvatosan benyúltam a járgányba, és kézbe vettem a mikrofont. Bambi
meghallgatott, hivatalos hangon közölte, hogy intézkedik, majd halkan
megjegyezte:
  - Ne izgulj.
  - Miért ne?
  - Elkapja Furrt - felelte, s könnyû kattanással megszakította a kapcsolatot.
  Egy percig méláztam, a flaszteron hasalva, dideregve.
  Azután azon kaptam magam, hogy a mentõkocsi felé araszolok, stukkerrel a
kezemben, összeszorított fogakkal, a szemembe folyó verítéktõl félvakon.
  Senki sem mozdult a híd környékén. A patak csobogott csupán, amúgy patakosan,
egyhangú-vidáman.
  Megközelítettem a járgányt. Meghallottam a hûlõ fémrészek koppanásait.
  - Furr - szóltam félhangosan.
  Nem jött válasz.
  - Mucika - kiáltottam.
  Mocorgás támadt a mederben. Különös, motyogva zsörtölõdõ, halk hangok.
  Felhagytam a levegõvétellel. Nagyjából az úttest közepén hevertem
fedezetlenül.
  A mentõautó fojtott torokköszörülést hallatott.
  - Hé doki, maga az? - kérdeztem.
  A zsezsegés felerõsödött. A szokatlan hangok tovább békétlenkedtek. Egy
pillanatig alligátorokra gyanakodtam.
  Aztán arra gondoltam, hogy Mucika lapul a partoldalban, meg-megcsúszva a
meredélyen, ámde kitartóan várva, mikor fedem fel magam, kitûnõ célpontot
kínálva.
  A mentõautó ismét megköszörülte a torkát. Majd megszólalt, csaknem szûkölve,
el-elfúló hangon:
  - Ne csináljon semmit! Ez az örült mindent telemadzagolt idebenn. Ha bármit
megmozdít, akár az ajtót, akár az ablakot, rögtön felrobban az egész franc!
  - Nyugi - kértem, a felszólítást magamnak is címezve. - Lát valamit? Elegendõ
fény jut a kocsiba?
  - A fény sem sok, vagy amit annak nevez, de igazából a szemhéjam akadályoz a
látásban.
  - Távolítsa el a szeme elõl!
  - Megvan - sóhajtott a túsz.
  - Jó. Meséljen a madzagokról.
  - Kígyóznak. Ismeri az õszi pókokat, amik a saját nyálukból készített liánon
utazgatnak, épp úgy mint Tarzan?! Nos, ilyenféle liánok tekergõznek a
tolóablaknál, az ajtóban, és persze, körülöttem. A buzeráns szõtte valamennyit.
Mindegyik zsineg ugyanoda érkezik: egy kézigránát biztosítószegéhez. Már ha jól
mondom.
  - Tud mozogni?
  - Ha mernék. De nem merek, mert akkor elszállok.
  A méltatlankodó motyogás zsezsegés erõsödött.
  Azután - hirtelen -, hisztérikus csattogás hallatszott, dübörgõ dörgés, akár
egy teremnyi nézõ tapsvihara.
  Négy ágyúgolyó húzott el fölöttem, talán két méterre a fejemtõl. Már-már
elérkezett a Liberó-váltás ideje.
  Dühösen bámultam a vadkacsák után, õk sem csupa nyájas kedvességet hápogtak
alá, midõn eltûntek a patakparton magasodó fák között.
  - Mi volt ez?! - nyögte a doki.
  - Madarak - feleltem, hanyagnak szánt hangsúllyal.
  - Keselyûk?
  - Örülök, hogy van kedve szórakozni.
  - Nincs, biztosíthatom, hogy nincs. Ki maga?
  - Zsaru vagyok. Ne aggódjon.
  - Dehogynem aggódom! Azonnal hívja ide anyámat! Mondja meg neki, hogy hozzon
csere-gumibugyit Montykának. Ha nem jutok ki innen öt percen belül, a hátralévõ
életemben, feltéve, hogy lesz ilyen, cumisüvegbõl fogom inni a kakaót.
  - Mindjárt megérkezik a tûzszerész.
  - A tûzszerész? És szabad kérdeznem, mit fog csinálni? Hiszen nem juthat be
ide!?
  - Kisegíti magát.
  - Átsegít a túlvilágra!
  - Látja a kézigránátot?
  - Bár ne látnám!
  - Jó. Most várunk. Mesélne Furról?
  - Furr az a habzó szájú buzi?
  Behúztam a fejem a vállaim közé, amúgy teknõcösen, de nem történt semmi.
Lehet, hogy Furr csak a mucikázástól válik labilissá?!
  A mentõkocsi mögött üresen feketéllett a híd, a bozontos kertben sötéten
ácsorgott a ház. Sejtelmem sem volt, hol lapíthat Furr, készen arra, hogy a
levegõbe röpítse Montykát, a rohamkasznival együtt. Bárhol - vagy mindenütt -
ott lehetett.
  Imigyen festhet az õrület kezdete.
  A szamurájra gondoltam. Megpróbáltam kitalálni, merre járhat. Talán rég
hazalógott a kertek alatt.
  Eme feltevés ellen csak az szólt, hogy nem volt igazi otthona.
  A halmozottan hátrányos helyzetû férfiak - a férfiúi mivolt már eleve
hátrányos helyzetet eredményez - nem beszámíthatóak. Sejthetõ volt, hogy
távollétében Vis Major örültségekre halmoz. Márpedig E.T. megmondta az elején:
azért tesz mellé, hogy visszafogjam.
  És éppen ez nem állt módomban.
  - Montyka haza akar menni - nyafogta a doki. - Kérem a rongyocskámat. Hívja
ide anyukámat, de kösse a lelkére, hogy a rongyocskámat is hozza magával.
  - A micsodácskáját?
  - A rongyocskámat. Mindig azzal alszom. Bekapom a csücskét, és szopogatom
álmomban. Flanelbõl van, gyönyörû a mintája: sünik sétálnak rajta, a tüskéikre
felszúrt piros almácskákkal.
  Rongyocska, almácska; csengett a fülem. Kezdtem azt hinni, hogy Montyka
komolyan beszél.
  - Van egy irtó ijesztõ szellemem, meg egy fókám, ami ugat, meg egy macim és
egy helyes kisegerem. Ha lefekvés elõtt átitatom õket villanyfénnyel, egész
éjjel fluoreszkálnak. Megígértem nekik, hogy családot alapíthatnak egymással.
Hozassa ide anyukámat!
  Hallgattam.
  - Hé - súgta a doki. - Egyedül van? Ha valahogy mégis megúsznám élve, ugye
senkinek sem mondja el, mirõl beszélgettünk?!
  - Becsszó - morogtam.
  A pokolba kívántam Vis Majort.
  Mint utóbb kiderült a szamuráj csaknem ott járt.
  Beóvakodott az egyik szomszédos kertbe, és nyomban a házõrzõvel találta
szemközt magát. A véreb típusát megállapítani nem tudta, mindössze annyit, hogy
a szörny hatalmas fekete, és szinte csak pupillája van: zöldesen villogó,
továbbá agyarai: fehérek, akár a leszopogatott csontok. A rém nem ugatott,
talán azért, mert intimen akarta intézni a határsértési ügyet.
  Minden szõrszálat külön-külön felborzolva, szétvetett lábakkal, ugrásra
készen feszült a szamuráj elõtt, morgása úgy hatott, mint a közelgõ lavina
moraja.
  Vis Major az eredeti hasló pozícióból négykézlábra emelkedett, s gondosan
ügyelve, nehogy a kutya szemébe nézzen, társalgást nyitott. Rámutatott az
ebállat szépségére, e témát hosszan részletezte.
  Kisvártatva a kutya felhagyott a morgással, hogy jobban hallja a becézõ
szókat. Meg-megbillentette a fülét, majd a farkát is.
  Ekkor a szamuráj a farka tövét vakargatta, tudván, hogy a hátnak eme tája
eléggé hozzáférhetetlen a tulajdonos számára, s mint ilyen, folyton viszket,
bizsereg, ezért igen nagy élvezetet jelent annak masszíroztatása.
  Miután ezzel is beteltek, a szamuráj csokit rántott, meghámozta, és a véreb
foga közé dugta. Valamivel késõbb a karját is odadugta, ezt a kutya zavartan
kiköpte, majd sarkon fordult, és egy rongyos labdával tért vissza.
  Játékosan a folyópartra labdázták magukat. Vis Major néhány szóval kimentette
magát, és a drótkerítés fölött átlendülve távozott.
  Immár mindössze egyetlen telek választotta el Furrtól. Itt nem botlott
kutyába, de a bokrok közt kúszva legalább hétszer frászt kapott, mivel
lépten-nyomon embernagy kerti törpékbe botlott. Hófehérkére is rábukkant; a
tetszfulladt hölgy plexi-koporsóban feküdt egy borókabokor tövében.
  Vis Major lesimította a tupírt az idegein, ám szépérzéke tovább ágált.
  Ekkor a kerítésnél feketéllõ, kopasz cserjeszövevény mögött megpillantotta a
szorgalmaskodó Jacque Furrt.
  Mucika jókora sporttáskát cipelve a düledezõ stéghez kikötött csónak felé
iparkodott. Nem elõször fordult, a ladik máris süllyedezni látszott a
túlterheltségtõl.
  A szamuráj csendesen megvárta, amíg a konténer-alkatú fickó terhétõl megválva
visszanyargal a házhoz, majd letargikus sóhajjal áttornázza magát a két méter
magasan kihúzott szögesdrót fölött, és szõröstõl-bõröstõl a folyóba merült.
  Visszafojtotta sikolyát, összeszorította a fogait, és a bénítóan hideg vízben
a csónakhoz tempózott. Megtapogatta a zsákokat. Kis híján eszméletét vesztette.
  Ekkor meghallotta, hogy Mucika ismét a part felé tart. Ezúttal különösen
nehéz csomagot vonszolhatott, mivel erõsen lihegett.
  Vis Major behúzódott a stég alá, és az eszkimókra gondolt, akik egész jól
megvannak igluikban, bálnazsír-alapú táplálékaikkal, januártól decemberig
jegesmedve prémbe burkolózva, jégszilánkos haltetemeket majszolva.
  Hiába, ez a gondolat valahogy nem bírta feldobni, görcsös fájdalmakat érzett
teste különféle pontjain, fõleg a végtagjaiban, de legfõképp a heréiben,
amelyek valósággal összetöpörödtek fáztukban, és megpróbáltak visszahúzódni
teste belsejébe, az ölmelegbe.
  Mucika a korhadozó stégre lépett. A tákolmány recsegve hintázni kezdett.
  A szamuráj kínjait halálfélelem tetézte. Ha a mólócska lerogy, õ a nyakába
kapja a rengeteg rothadt deszkát, a konténernyi s feltehetõen ingerült Furrt,
valamint a dögnehéz csomagot. Megfullad magától, vagy Mucika keze által, s
ráadásul a hullája oly lapos lesz, mint egy pacsni.
  A stég kitartott, a vászontáska nagyot puffant a csónakban. Furr szitkozódva
utána mászott.
  A ladik ropogva imbolygott, széleit a vízbe merítette, süllyedni készült.
  Vis Major elrúgta magát rejtekhelyeirõl, és megadta a kegyelemlökést a
csónaknak.
  Ezzel egyidejûleg a stég is feladta romantikus álláspontját, miszerint neki
hõsiesen ki kell tartania.
  Furr és Vis Major összeborult az elsüllyesztett csónak örvényében, s hogy a
Titanic-effektus teljes legyen, az életunt stég is a nyakukba szakadt.
  A folyó pedig belakmározta õket.


  Montyka mesét mondott.
  A kocsi oldalához dõlve hallgattam. Tudtam, hogy mindkettõnk megnyugtatása,
szorongásunk mérséklése érdekében teszi ezt. Mûvészi átéléssel, pazar
atmoszféra-teremtõ erõvel mesélt: már-már színre vitte a történetet.
...Amikor a ködbe veszõ kísértetkastély ajtaja csikorogva feltárult, és lobogó köntösû, hosszú karmú, pikkelyes testû szörnyeteg rontott az eltévedt gyermekre, a doki hosszan elnyújtott, velõtrázó sikollyal tette élvezetesebbé elõadását, s én lábujjhegyen elmenekültem a közelébõl.
  Cigire gyújtottam, mohón. Sokkal hatásosabb idegnyugtatóra lett volna
szükségem. Lelki szemeim elõtt egy speciális kínai kerámiaszobor lebegett,
amelybõl rizspálinkát lehetett csapolni. Csakhogy a nemes nedûvel teli
férfiszobrocska otthon ült, a kandallópárkányon, idõtlen mosollyal, bölcsen.
  Végre megérkezett a tûzszerész, az egyenruhás kollégák kocsijából
tápászkodott elõ, fordítva feltett sildes sapkában, szétrágott szivarral a
fogai között, hányaveti járással.
  Elé perdültem, hogy megismertessem a helyzettel, de csak végigmért, és
fintorogva félretolt.
  - Apukám... - kezdte pökhendin.
  - Anyukád! - vágtam a szavába.
  - Vis Major? - kérdezte, jelezvén: nemhogy egy szex-vizsga, de még egy
köszönés erejéig sem tárgyal velem.
  Vállat vontam.
  A fickó is ezt tette, majd átvette a parancsnoklást. A kocsi oldalához
riszálta magát, leállította a mesefolyamot, és munkához látott. Kifaggatta
Montyt a madzagok helyzetérõl, részletesen hallani akarta, miként fest az a
holmi, amit õ kézigránátnak nevez.
  Mivel feleslegesnek éreztem magam, akár Anyegin, és mert Furr nem
mutatkozott, nem fenyegetõzött, némileg merészebben körülnéztem a doki meséjébe
illõ tájon.
  Hosszú percekig csodáltam az egyik kerítés mögött virgonckodó labradort,
amely önfeledten, fókamód játszott a labdájával.
  Rájöttem, mit mûvelhet Vis Major. Biztosan talált egy gazdátlan pecabotot,
néhány kukacot, és nekiállt horgászni.
  Igen! Csak egy horgászó (tévézõ, számítógépezõ, autóját cirógató stb.) pasas
képes megfeledkezni a Világegyetemrõl, mint olyanról, s benne Furról, mint
amolyanról.
  Halk sóhajjal eldobtam a csikket, és szinte nyomban újabb cigarettára
gyújtottam.
  Miáltal lemaradtam Montyka kiszabadulásának mozzanatairól.
  Ezért csak annyit láttam, hogy hirtelen kivágódik a mentõkocsi hátsó ajtaja,
és a doki tarzani üvöltéssel az úttestre szökken.
  Ugyanekkor a hányaveti tûzszerész szuperszónikus sebességgel futásnak eredt,
ijedtében a négy égtáj felé egyszerre, s közben ordított:
  - A patakba dobja!
  Nos, a stresszes Monty nem hallgatott a szakemberre.
  Sõt, egyenesen utána vágta a kézigránátot.
  - Hasra! - sikoltotta a járõrkocsi legénysége és a tûzszerész, egyetlen teli
tüdõként.
  Egy ilyen ketyere nem robban rögtön, nemde?!
  Világcsúcs-szaggató atlétaként rohanva a flaszteron guruló, maréknyi gránátra
vetettem magam.
  Elmartam, és a patakba vágtam.
  Nahát, uraim! Ennyi volt, és még csak végtaghiányos sem lettem!
  A következõ pillanatban Montyka felé vettem az irányt, s még azt is
felfogtam, hogy alig-alig nagyobbodik, miközben közeledem hozzá, vagyis
aprócska ember lehet. Mire elkészültem a következtetéssel, testbedobással
feldöntöttem és magam alá temettem a dokit. Tökéletesen befedtem, kissé még le
is lógtam róla.
  Ekkor robbant a gránát. Iszonyú dörejt hallatott, majd sziszegni kezdett,
mintha gáz ömlene egy gigászi csõbõl.
  Lehengeredtem a nyafogó Montyról, leültem a földre, és felhúzott térdeimet
átkulcsolva, ábrándosan szemléltem a tûzijátékot.
  Pazar színekben pompálló szikraesõ lövellt a magasba, mesei csillagok, napok
és holdak bomlottak ki belõle. Egyre lassabban emelkedtek, majd sisteregve
aláhullottak, s elparázslottak a földön.
  A két egyenruhás zsaru bizonytalanul nevetgélni kezdett. Kicsivel késõbb már
fuldokolva röhögtek, s féktelen örömükben kis híján letépdesték egymásról a
váll-lapokat.
  A sapkáját gyûrögetõ tûzszerész is csatlakozott hozzájuk, igaz õ elõbb
kipityeregte magából a sokkosságot.
  Monty leült mellém. Felhúzott térdére hajtotta az állát, és lágy sóhajokat
hallatott.
  - De szép, jaj de szép! - mondogatta.
  Vis Majorra gondoltam. Bárha õ is láthatná, hogy Mucika milyen hangulatteli
meglepetéssel szolgált nekünk!?


  A szamurájnak eközben a következõket kellett szem elõtt tartania: a.) Furr
nem fúlhat vízbe, hiszen akkor megússza a bíróság drákói szigorát; b.) a zsákok
nem veszhetnek oda, mivel ékes bizonyítékai Mucika egyéb gazságainak.
  Igazából azonban a c.) pont volt a legfontosabb, hiszen így festett: Levegõt
  Vis Major lelökte magáról a hátára szakadt gerendákat, elengedte a vállánál
fogva markolászott Furrt, és a felszínre küzdötte magát. Mindenekelõtt kiköpött
néhány liternyi vizet, azután szerelmes odaadással teleszívta a tüdejét
levegõvel. A közelben szikrázó tûzijátékban annak bizonyságát látta, hogy az
utolsó pillanatig halogatta tulajdon életének megmentését.
  Alámerült a vízió elõ, s vaktában Furr után tapogatott.
  Pokoli dobpergés szólt a fejében: saját érverése. Mellkasa robbanni készült.
Pánik kapta el; a felszínre rugaszkodott.
  Rádöbbent, hogy a tûzijáték nem érzékcsalódás.
  De akkor a szárazra csimpaszkodó, fújtató alak sem az!
  Furr menekül!
  A szamuráj két karcsapással elérte a partot, mi több, kissé túl is tempózott
rajta, miáltal tetemes dózis sarat nyelt el. Köpködve kikapaszkodott a vízbõl,
és Mucika után vetette magát.
  Átcikáztak a kerten, nekifutottak a palánknak.
  Egymásba kapaszkodva buktak át fölötte, néhány méternyit gurultak a
meredélyen, majd a patakmederben ágaskodó, nyálkás kövekre zuhantak.
  A rohanó víz jeges takarót borított rájuk.
  Stukkert rántottam, s a szikraesõ fényét kihasználva gondosan céloztam,
nehogy véletlenül Vis Majort találjam el.
  Csakhogy a két pasas folyamatosan gomolygott. Hol egyikük, hol másikuk
emelkedett ki a habokból egy mohó szippantásra, ám ellenfele nyomban
visszarántotta, mielõtt még azonosíthattam volna az illetõt.
  Nem lõhettem. Közéjük vethettem volna magam, de biztosra vettem, hogy fázni
fogok.
  Ugyanakkor elviselhetetlennek éreztem a tehetetlenséget. Valamit tennem
kellett.
  Ekkor az egyik alak feltérdelt a vízben, és eltorzult arca ellenére
felismertem benne a szamurájt. Õ nem figyelt rám, Furr gyomrán dolgozott
mindkét öklével.
  Úgy festett, nincs szükség a segítségemre. Akkor talán a társaságomra?!
  - A bombus - mondtam vidáman, sõt, csaknem büszkén, az apadó tûzijátékra
mutatva.
  Vis Major rám sem fütyült.
  A derék tûzszerész nem bírta tovább. Esetleg összekarcolt renoméját akarta
restaurálni, vagy tán hõhullám kínozta: harcias kiáltást hallatva leszáguldott
a meredélyen, hogy kivegye részét az ütközetbõl.
  Heroikus lendülete az utolsó centiméteren tört meg, egy kiálló kõ
rosszvoltából.
  A fickó elbotlott, szerintem a lehetõ legjobbkor. Ugyanis ez volt az a
pillanat, amikor Furr lelökte magáról az elmélyülten bokszolgató szamurájt, és
lendületet vett, hogy ököllel szétmázolja az arcát.
  A tip-top tûzszerész röptében elsodorta Vis Majort, viszont felfogta a neki
szánt jobbhorgot, és annak - a fény tempójával vetekvõ - sebességét átvéve
folytatta szárnyalását, árkon-bokron át.
  A szamuráj egy pillanatra összezavarodott. A stukaként elhúzó test után
nézett.
  Nem kellett volna. Furr nem vesztegette az idejét léha bámészkodásra.
Céltudatos pasas lévén újra feladta az öklét, s az ezúttal megtalálta a
címzettet.
  Vis Major rázuhant az alig-alig feltápászkodott tûzszerészre, és vele együtt
visszagurult a vízbe.
  A három pasas lihegett, fújtatott és gurgulázott, méregették egymást, immár
válogatás nélkül, pulykai haraggal.
  Ruhájuk finoman gõzölgött, köd szitált rájuk.
  Az egyenruhások szétvetett lábakkal megálltak mellettem. Két kézzel markolták
fegyverüket.
  - Mucika - mondtam lágyan. - Ez volt a felszólítás. És most leadok egy
figyelmeztetõ lövést.
  Leadtam. Mivel nyomatékos figyelmeztetésnek szántam, a golyó lemorzsolt egy
darabkát a Furr térde melletti kõbõl.
  Vis Major téglavörös arccal ült a patakban, egy hajtincsnyire a kicsorbult
kõtõl, és dühösnek látszott.
  Mi másért lapátolta volna két kézzel a vizet - a saját hajára, ígyen
bugyborékolva:
  - Lõj agyon! Lõj már agyon, az úristenit!
  - De hiszen érted tettem! - nyögtem elhûlten. - Bánásmód ez?! Rám haragszol?!
  A szamuráj nem felelt, nekiállt, hogy megbilincselje Furrt, aki mellesleg
azért nézte ezt tétlenül, mert egyfolytában a stukkeromon járt az esze.
  Újdonsült barátom, a tûzszerész, úgy döntött, hogy véghezviszi azt, amiért
idejött. Ezért aztán elsöprõ vehemenciával Mucika torkának ugrott, az útjába
kerülõ Vis Majort is legázolva.
  Mesmeg mártakodtak egyet a jeges árban.
  Hirtelen megelégeltem a mazochista orgiát.
  Megismételtem a figyelmeztetõ lövést.
  Mire is tûzszerszám-értõ barátom elhajította az összebilincselt kezû védtelen
Furrt, lekapta a sapkáját, és megbabonázottan átdugta az ujját a fejfedõje
tetején keletkezett hasadáson.
  Azután rám meredt. Azt hiszem, csikorgatni akarta a fogait, ám azok
engedetlenül kattogtak, már-már szikrázva.
  - De hát miért nem jöttök ki a vízbõl? - kérdeztem értetlenül.
  - Megmondom - vacogta Vis Major. - Azért, mert ha a közeledbe kerülök,
holtbiztosan megfojtalak.
  - Ó, a francba!? - kiáltottam sértetten. Sarkon fordultam, a kocsihoz
sétáltam. Beültem melegébe. Cigire gyújtottam. Doboltam a kormányon.
Dúdolgattam.
  Sajnáltam magam. Szerelmes voltam, akár egy poéta. Mentségemül szolgáljon,
hogy a földkerekség leggyönyörûbb, legférfiasabb, legszuperebb pasasába.


  Aki kisvártatva bezuhant mellém.
  Csaknem minden tincse a homlokába lógott és csöpögött. Arcbõre szederjes
volt, ajkai csaknem feketék. Kézfeje céklaszínben bíborlott. Teste vadul
rázkódott a hidegleléstõl. Attól féltem, hogy tüstént széthullik, akár egy
puzzle, és elsüllyedt az ülése alatt gyarapodó tócsában.
  - Tattattartsd a ssszám elé a mikrofofont - kattogta.
  - Biztos vagy benne, hogy Bambi érti a morze-jeleket? - kérdeztem.
  Két nyirkos, reszketõ kéz ragadta meg a torkomat.
  Elhullott néhány csepp könnyem.
  Míg õ szenvedélyesen fojtogatott, átkaroltam a vállát. Arcomat az arcához
simítottam.
  Testmelegem kijózanította. Elengedett, marokra kapta a mikrofont.
  - Elsikáltuk az ügyet - jelentette Bambinak. Közben a kezemre csapott, immár
harag nélkül. - Furr fegyverraktárt tartott fenn a lakásán. Megpróbálta
csónakon elmenekíteni a cuccot magamagával együtt. Kellene néhány búvár, akik
kiemelnék a szajrét a folyóból. - Újfent a kezemre ütött, pedig semmi rosszat
nem csináltam: az ingét gombolgattam, nem is szexuálisan indíttatva, csupán
felebarátilag. Sértõdötten visszavonultam. Õ Bambit fûzögette. - Adj néhány
perc pihenõt! Száraz ruhát kell húznom, különben végem.
  Elmondta egy szuszra, kattogás nélkül. Amint végzett, ott folytatta a
morzézást, ahol abbahagyta.
  Indítottam.
  - Hazavigyelek? - érdeklõdtem.
  Felelni akart, ám dermedt nyelve nem engedelmeskedett.
  Gondolta, elmutogatja a közlendõjét, de karjai reszketve aláhullottak.
  Pár percig hallgattam a vacogását, aztán képtelen voltam türtõztetni magam.
  - Hát ez színtiszta energiapocsékolás! Amíg így vagy, felcsaphatnál
távírásznak. Jobbat mondok! Gyorsan szerzünk egy raklapnyi papírt: gyárthatnál
konfettit. Vagy mit szólnál a bélyegszélezéshez? Pelenkaszegéshez? Azsúr,
madéra, he?
  - Vettem egy váltás ruhát, itt van a csomagtartóban. Száraz! Felvehetném
nálad? - kérdezte szelíden s egyszersmind összefüggõen.
  Mielõtt még felelhettem volna, gonoszul hozzáfûzte:
  - Mellesleg te is átöltözhetnél.
  Majd folytatta a kattogást.
  Csúcsteljesítményt követeltem a fûtõrendszerétõl. Néhány perc múlva úgy
festettünk, mint egy robogó gõzmosoda.
  - Látsz? - érdeklõdött a szamuráj, a gomolygó ködöt legyezgetve.
  - Nem, de ismerem a járást. Elvégre hozzám megyünk!?
  - Száguldhatnál lassabban is. Az összes közlekedési szabályt áthágod.
Ilyesmit te is csak vészhelyzetben engedhetsz meg magadnak.
  - Na, szép. Pont te beszélsz? Ha lesz két hét szabim, összeszámolom, hány
dudorom nõtt a te vezetésedtõl. Mellesleg vészhelyzet van.
  - Mi olyan vészes benne?
  - Az, hogy az orromig se látok. - Lapoztam. - Szerintem holnap Fertõ
City-szerte mindenki rajtad fog röhögni.
  - Mibõl gondolod?
  - Hát csupán abból, hogy Furr kézigránátja csak egy furmányos petárdának
bizonyult. Mi van akkor, ha az éjnek évadján a jeges folyóba menesztett búvárok
sem egyebet találnak? Vis maior?
  Kicsit vacogott, mielõtt felelt volna.
  - Kézi rakétavetõket, gránátokat, nagyteljesítményû kommandós géppisztolyokat
és egyéb bizsukat fognak találni - mondta komoran.
  - Plusz a két halott a Klubban és a sebesült. Mucika jobban járt volna, ha ma
este meghal.
  - Remélem - dünnyögte bólintva.
  Megérkeztünk.
  Vis Major ismerte a járást. Egyenesen a fürdõszobába sietett, és magára
nyitotta a melegvízcsapot.
  Szélsebesen levetettem bõreimet, és nõies ruhába bújtam.
  Eltávolítottam a smink maradékát, kibontottam a hajamat.
  Elácsorogtam a tükör elõtt. Nem az voltam, aki egész este, hanem másvalaki.
Nõ, sõt: nõies nõ.
  Nahát. Méghogy nem a ruha teszi az embert?!
  Végre a szamuráj elõjött a restaurálóból. Hosszan bámultuk egymást.
  Elsõ pillantásra megkedveltem a "váltás" ruháját. Selyemfényû inget viselt, a
sötétlila színnek azt az árnyalatát, amely már-már fekete; aminõt csak
nemesített rózsák szirmai tudnának utánozni. Fekete zakója és szövetnadrágja
férfialakot rajzolt ki.
  - Nahát - sóhajtottam. - Ebben a cuccban majd még emberek közé is beengednek.
  - Kösz - felelte, továbbra is engem mustrálva.
  Manöken-módra forgolódtam elõtte, hogy alaposabban szemügyre vehessen.
  Halk feszültség pengett a levegõben, mámorító.
  Ruhabemutató ürügyén egyre közelebb keringtem a pasashoz, mígnem - mit ád
Isten? - a karjaiba szédültem.
  Elkapott, és átölelve tartott, bõ négy és fél másodpercig, majd gyengéden az
ajtó felé penderített.


  Gázt adtam, és mentünk bele a világba. Nem kapcsoltam ki a fûtést, mert az
ülésnek száradnia kellett. Letekertem az ablakot, szólt a zene, hangulatom
volt.
  Hátrahajtottam a fejem a támlán, leengedtem szempilláimat. A hetedik
érzékemmel vezettem a kocsit. Ez az, amit a pasasok nem tudnak, s emiatt persze
méltányolni sem képesek.
  Vis Major megérintette a térdemet.
  - Ne aludj.
  - Ébren vagyok.
  - Akkor talán nézd az utat.
  - Mit nézzek rajta? Minden út egyforma, mint két pogácsa.
  Megköszörülte a torkát, hánykolta a karjait, nem tudván mit kezdeni velük.
Bizonyára a kormánykereket hiányolta.
  - Átülök - mondta kisvártatva.
  - Francokat. Te vizezted össze az ülést, te fogod kikeltetni az ebihalakat.
  - Az ebihalakat nem kell kikeltetni - felelte, zoológiai jártasságát
fitogtatva. - Ha felnéznél, láthatnád hogy egy rakéta tépett el mellettünk.
Elkaphatnánk.
  Felpillantottam. Fehér színû sportkocsi száguldott elõttem, hátsó lámpái
vörös kondenzcsíkot húztak átkozott siettükben.
  - Szólj a közlekedésieknek - javallottam -, a bal kezednél találod a
mikrofont.
  - Menj utána! - förmedt rám.
  Akárhonnan néztem, a felszólítás parancsnak rémlett. A gázra tapostam.
Sajnos, a sportkocsi semmibe vette a vérpirosra váltó lámpákat, továbbá az
utcákon elõforduló valamennyi élõlényt. Suhant ezerrel, ámokilag. Az se igen
befolyásolta, hogy immár szirénázva, villogva kergetjük.
  - Eszembe jutott valami - kezdtem, kikerülve néhány szerencsés gyalogost a
zebrán. - Elmondom, de nagyon figyelj, mert pszichológiáról lesz szó.
  - A jobbszélsõ pedálra koncentrálj! - felelte, ripakodásszerûen.
  - Nem érem utol! - közöltem.
  - Dehogynem. Rögtön a körúton leszünk: õt is lelassítja a forgalom.
  Nyomtam a gázt, flikk-flakkoltam, s bárhányszor túléltem egy-egy kényes
helyzetet, hálaimát mormoltam magamban. Mindezen elfoglaltságok közepette
fesztelenül tudtam beszélni.
  - Szóval a pszichológia. Mellesleg az agykontroll-tanfolyamok is erre építik
szélhámosságaikat, már amelyik kurzus abban utazik, hogy elbolondítsa a
hallgatóit. Ismerem néhány áldozatukat. De akárhová nézünk, mindenütt bolonddá
tett emberek hemzsegnek. Például az ufó-hívõk. Egyszer randiztam egy pasassal,
aki egész idõ alatt a találkozásairól mesélt nekem; egyszer például
futball-cipõ küllemû ufókba botlott valami sportpályán, éjjel. Ám, mert maga is
alig hitte, hogy nem képzelgett, másnap reggel visszatért a helyszínre, ahol is
megállapította: nem tévedett! Az egész pálya tele volt stopli-nyomokkal!
  Nem folytattam, mert beértem a fehér sportrakétát, le is hagytam. Keresztbe
fordultam elõtte.
  Azután kikászálódtunk a járgányból, és a kocsihoz léptünk. Az álomi Opelben
pokoli hangerõvel szólt a zene, a huszonöt év körüli, sötét napszemüveget
viselõ vezetõ kikönyökölt az ablakon. Muzikális lévén, ütemesen rángatta a
vállát, s mivel éppen pergõ dobszóló került sorra, a fickó úgy festett, mintha
heveny epilepsziás roham úrhodott volna el rajta.
  - Halkítsa le! - óhajtotta a szamuráj, megvillantva a plecsnijét.
  - Mi van? - üvöltötte a rángatódzó pacák. - Piszok rosszul hallok!
  A szamuráj átnyúlt elõtte, és elnémította a rádiót.
  - No? - firtatta.
  - He?
  - Vegye le a napszemüvegét! - szigorkodott tovább a szamuráj.
  A szólított abbahagyta a vonaglást, s szinte megroggyant ültében.
  - Inkább nem - mondta. - Meg akarom kímélni a látványtól. Világtalan vagyok,
kóccal tömettem ki a szemüregeimet.
  - A jogsiját! - pattogott Vis Major.
  - Honnan lenne?! Hiszen mondtam: vak és süket vagyok.
  - A kocsi papírjait! - hangzott a következõ utasítás.
  - Csak orvosi papírjaim vannak. A dilibajomról. Olykor-olykor rángani kezdek,
s ha ilyenkor puska akad a kezembe, azt képzelem, hogy vadász vagyok, és
mindenre lövök, ami mocorog.
  Vis Major rám nézett.
  - Szerinted van humorérzékem? - kérdezte.
  - Neked?
  - Nekem!
  - Csekélyke.
  - Ezért nem tudok kacarászni a figurán?
  - Inkább azért, mert nem kacagtató.
  Vis Major kinyitotta a kocsiajtót, kiemelte az ifjút, lekapta az orráról a
napszemüveget, és mélyen a szemébe nézett.
  - Ki borja vagy? - kérdezte.
  A fickó csúfondáros vigyorral félretolta a kezét.
  - Armond Lasalandra vagyok - közölte vészjósló hangsúllyal.
  A szamuráj vállat vont. Benyúlt a kocsiba, felpattintotta a motorház fedelet.
Egy percig elmatatott elöl, majd visszalépett Lasalandrához.
  - Fogja a cuccait, és menjen haza taxival. Ezzel a kocsival ma éjjel már nem
rohan sehova.
  - Õrült maga?! - kiáltotta a fickó, vigyortalanul, hökkenten. - Nem hallotta
a nevemet?! Reuben Lasalandra a nagybátyám! A rendõrfõnök! Az összes rendõrök
fõnöke! A magáé is! Úgy megfingatja magát, hogy attól koldul!
  Ezzel visszahuppant a kocsiba, és elfordította az indítókulcsot. Semmi sem
történt.
  A fiú homlokán megjelentek az elsõ verítékcseppek.
  - Kérem - sóhajtotta.
  - Üljön taxiba - tanácsolta Vis Major.
  Sarkon fordult, és behajtogatta magát a járgányunkba.
  - Miért csináltad ezt? - kérdeztem késõbb.
  - Ugyebár, most az következik, hogy én sem úgy vezetek, mint egy angyal?!
  - Effélére gondoltam.
  - És persze, te sem úgy vezetsz - szögezte le.
  Bólintottam.
  - Na, és milyenkor nem vezetünk, úgy mint az angyalok?! - firtatta, "atya a
vízfejû ivadékához"-stílusban.
  Hallgattam.
  Bambi jelentkezett.
  - Megszáradtál? - kérdezte.
  - Igen, de azóta visszaültem a tócsába.
  - Rém kellemetlen. Mit mond neked ez a név: Bender?
  - A pasas Ballerini régebben körözött bérkilövõje?
  - Aha. Akarsz vele találkozni?
  - Leghõbb vágyam.
  - Jó. A Myladyben látták.
  - Repülök - felelte. Két ujjal csettintett.


  Újabb megrázkódtatásból kellett kivennem a részemet.
  A Mylady nem egyéb volt, mint egy - fõleg - nõk számára létesített mulató,
amelyben atlétikus testû férfiak léptek fel dögös sztriptíz-számokkal.
  Mivel úgy festettünk, akár egy férfi és egy nõ, s nem mint zsandárpáros, a
pávatoll ágyékkötõt viselõ pincér leültetett bennünket a színpad közelében álló
asztalhoz; csaknem testközelbõl élvezhettem a táncoló pasasokat.
  Láttam már néhány vetkõzõ férfit.
  Némelyik akkurátusan válik meg ruháitól, zakóját a szék hátára akasztja,
ingét az utolsó gombig kinyitva, négyszögletesre hajtogatva teszi le, zokniját
a cipõjére teríti.
  Mások lehányják magukról a cuccaikat; amíg azzal veszkölõdnek, hogy áthúzzák
fejükön a pulóvert, s ilyenképpen pillanatnyilag nem használhatják ölelésre a
karjukat, helyette a mellkasukat és az ölüket tolják elõõrsbe, a vad
elzsongítása céljából.
  Találkoztam egy pasassal, aki az elõjátékot félbeszakítva, titokzatoskodva
bevette magát a fürdõszobába, s mintegy félóra múlva jött elõ onnan, pirosra
zuhanyozva, akár a frissen perzselt malac, benedvesített, szorosan hátrafésült
hajzattal, ágaskodó szervén érett-banán színû és fazonú gumival, kezében
lovaglópálcával, térdig érõ lakkcsizmában.
  Ám, mert õ az ideiglenesen nálam lakó nõvérem szobáját elvétve toppant elém:
hiánytalan öltözékem, idegen arcom és kirobbanó nevetésem láttán teljesen
megdermedt, banánja viszont elpetyhüdött, és a padlóra csusszant.
  Taira pedig néhány napig nem állt szóba velem, sérelmezve, hogy szétröhögtem
a légyottját.
  Nos, eddigi tapasztalataimhoz képest a Mylady pacákjai vonaglósan, riszálva
vetkõztek, s minden egyes ruhadarabjukat az elsõ sorban ülõ, visítozóan
izgatott nõk közé hajították, szagolgatás és csókolgatás végett. Az egyik
felhevült szõke asszony jókora falatot kiharapott egy meggypiros pettyekkel
borított alsónadrágból.
  Majdnem padlót fogtam, mindazonáltal igyekeztem leplezni idegenkedõ
elképedésemet.
  - Ez a Bender a táncosok közt keresendõ? - kérdeztem.
  Vis Major az egyik szemöldökét felvonva, enyhe viszolygással szemlélte a szám
végét: a heves dobpergéssel kísért hímvesszõ-parádét.
  Az elsõ sor közönsége túltapsolta, - sikítozta a dobolást. A popsztárok
koncertjein tüzelõ lányok süvöltése antarktiszi szellõvé törpült az õ hevületük
mellett. Le sem tagadhatták volna, hogy õk már érett asszonyok, akik betéve
tudják a test titkait.
  De akkor mégis, mi vette el az eszüket?
  A szamuráj rám pillantott.
  - Hát ilyenek vagytok? - sóhajtotta. Nem is titkolta, mennyire hízeleg neki a
pucér pacákokra loccsanó, vehemens vágy látványa.
  Szemközt nevettem.
  - Kérdeztem én tõled a Fejõszék Klubban, hogy "hát ilyenek vagytok"?!
  - Bender nem táncol - felelte korábbi kérdésemre, kissé lehiggadva. - A
bárpultnál nyakalja a whiskyt.
  - Mit csinálunk? - érdeklõdtem.
  A pávatoll ágyékkötõs pincér pezsgõt tett elénk.
  - Iszunk - mondta a szamuráj.
  A színpad elsötétült, majd újra kivilágosodott. Dagadó izmú viking szökkent a
színre, egy szál leplecskében, amely izgatóan lebegett öle elõtt, midõn táncát
lejtette.
  A viking néhány pa-dö-dö után az elsõ sor elé vonaglott, és kézen fogta a
leglármásabban ünneplõ, sokfenekû, puccosan öltözött hölgyet.
  Táncolni kezdtek.
  Lenyeltem egy pohár pezsgõt.
  A szamuráj félretolta az üveget, és ásványvizet töltött üres poharamba.
  - Megvárjuk, amíg kimegy az utcára. Fegyver van nála - felelte, ismét
jelentõs spéttel.
  - És ha reggelig marad? Máris forog a gyomrom.
  - Nem bírod az italt?
  - A légkört nem bírom.
  A viking a világot jelentõ deszkákon hevert hanyattvást, s hagyta, hogy
táncosnõje ellegelésszen a testén.
  Kissé féltettem a pacákot, hiszen torkos hölgye csak az imént falt be egy fél
alsónadrágot.
  - Ha te bírod, akkor nézzed - közöltem elszántan. - Kiviszem neked az utcára
a kis Bendert. Csak idõben ott légy!
  Lehet, hogy válaszolni akart, nem vártam meg. Utánam kapó ujjai már csak a
levegõt markolhatták meg.
  Felkúsztam a bárszékre a bérgyilkos mellett. Pattintottam a csaposnak, és
kértem egy sört.
  Amikor italom megérkezett, belekortyoltam, majd nyelvem hegyével
lekanyarítottam felsõajkamról a habot. Megnyaltam a mutatóujjamat, és
körbe-körbe siklattam a pohár peremén.
  Bender szélesedõ mosollyal figyelt. Magas, terebélyes vállú pasas volt,
cseppet sem látszott hülyének. Harmincöt és negyven év között járhatott, vállig
érõ fekete haja az arcába lógott; fekete szeme, hosszú, keskeny orra és vékony
ajka kíméletlenséget sejtetett.
  Gyárilag kifakított farmerholmit viselt, szürke vászoningét hasig kitárta.
Boltozatos, komor prémmel borított mellkasára függesztettem a tekintetemet.
  - Mit szól hozzájuk? - kérdeztem, a sivalgó nõkórus felé intve a fejemmel. A
színpadi jelenet a csúcspontjához közelgett, s ahhoz képest még a kemény pornó
is lírai-romantikus mûfajnak tetszett. Nem vártam válaszra, folytattam:
  - Tudja, hogy efféle jelenetek játszódnak le a legtöbb nõ maszturbációs
képzelgéseiben? Vad képsorok: megerõszakolás, megveretés, szeretkezés lóháton,
esztergapadon, hajóhintában. Ezt persze a valóságban egyetlen nõ sem kedveli,
pontosabban: nem sok. Könyvet írok a témáról. Végighallgattam egy sereg
maszturbációs fantáziálást. Néhányat megosztok magával. A házaspár estélyre
készül, az asszony egy kádnyi habfürdõben áztatja magát, hogy puhán és üdén
jelenhessen meg a vendégkoszorúban. A férfi öltözködne, de sehol sem leli a
holmijait. Csenget a komornának, s miközben jól hallhatóan utasításokat
osztogat neki, kefélgeti a lányt. Felülteti a fésülködõasztal lapjára, és
döfölés közepette még a csokornyakkendõjét is megköti. Azután a
mandzsettagombokat keresteti vele: a lány mélyen behajol a fiókba, az úr
hátulról kedveskedik neki. Ezalatt persze idõnként a feleségével is szót vált,
s minél inkább közeledik a pillanat, midõn az asszony a kádból kilépve
rajtakaphatja a párocskát, annál jobban felgyorsulnak az események. Hopp,
elgurul a huncut mandzsettagomb! A komorna négykézláb keresgéli a szõnyegen, az
úr persze most sem tétlen. Aztán a lány az asztalra hasal, elérendõ a báli
meghívót: a férfi persze ismét...
  Bender megköszörülte a torkát, és a karomra tette a kezét. Forró, nyirkos
ujjai foltot hagytak a bõrömön.
  - Inkább odakinn folytassa. Elvinném egy nyugodtabb helyre, itt túlságosan
nagy a ricsaj. Szerfelett érdekelnek a történetei.
  Lesiklottam a székrõl, és elõre indultam. Bender nem láthatta az arcomat, így
nyugodtan vigyoroghattam.
  Ám hirtelen elkomorodtam, hiszen egy árva ötletet sem találtam a fejemben,
amely méltó befejezése lehetett volna a báli készülõdésnek.
  Reméltem, hogy Vis Major megment a végkifejlettõl. Elvégre tálcán viszem a
bérgyilkost. Neki.
  A mulató elõtt - mintegy véletlenül - elejtettem a kézitáskámat. Ezer apró
cikk szóródott szét a flaszteron.
  Bender lovagiasan letérdelt, és összecsipegette kacatjaimat. Mire megdermedt,
kezében az igazolványommal és a benne villogó jelvénnyel, a szamuráj megállt
mögötte, és a lapockái közé nyomta a stukkerét.
  - Állj fel és ossz áldást! - dörögte.
  Bender az ég felé tárt karokkal felemelkedett.
  Kicsentem hóna alól a negyvenötöst.
  - Megnéznélek - indítványozta a fogoly.
  - Akkor fordulj meg.
  A két pasas behatóan szemügyre vette egymást.
  Pengéztek a tekintetükkel.
  - Mi a neved? - kérdezte Bender.
  A szamuráj töprengett, hiába. Fogalma sem volt, hogy hívják anyakönyvileg.
Azt felelte:
  - Vis Major.
  - Aha - bólintott Bender. - Mondanék neked valamit.
  - Nosza.
  - Nem a tyúk elõtt - intett felém a fickó. - Ballerini lányáról lenne szó.
  Ezzel félrevonultak, engem ottfelejtve a Felajzott Nõk Klubjának kacéran
vigyorgó, pörsenéses képû, semmitmondó homlokú ajtónállója elõtt.
  - Felizgultál, és itthagytak, pipikém? - kérdezte a pasas részvétteljesen.
  - Most mondd!? - sóhajtottam.
  Széttárta a kabátját, és letolta a cipzárt a nadrágján.
  - Gyere a védõszárnyaim alá. Egy perc az egész.
  Elindultam.
  Hevületemben túlsiettem a célon, ezért szegény pasas felborult, és estében
drámaian belegabalyodott földet seprõ kabátjába.
  Amikor sorsára hagytam, még úgy festett, mint aki soha többé nem tud talpra
vergõdni.


  Lehet, hogy Bender tényleg mondani akart valamit Vis Majornak, lehet, hogy
nem. Midõn rájuk találtam a sarkon túl, egy sikátorban, javában mérkõztek.
  A szamuráj borzalmas ellenfél volt, a kommandós múltjával.
  Csakhogy Bender sem volt pattogatott kukorica, a bérgyilkos karrierjével.
  Alkatukhoz képest kecsesen verekedtek egy ostorlámpa fénykörében. Aggódtam
Vis Majorért, de a mulatóbeli élmények jóval élénkebben kavarogtak bennem. A
falhoz dõltem, hátrahajtottam a fejemet, és összeharaptam a fogaimat, nehogy
felsikoltsak, vagy elbõgjem magam.
  Mereven bámultam a magasban függõ lámpát, mígnem a fénygömb megnyílt és
kitágult, akár egy vakító torok. Lehunytam a szemem. Könnycseppek vánszorogtak
az arcomon.
  Még aznap éjjel, vagy talán százhúsz évvel késõbb, valaki megérintette a
vállamat. Meg sem rezzentem. Tudtam, nem mozdulhatok, hacsak nem akarom, hogy
elsodorjon a rosszullét.
  - Kyra - hallottam a nevemet a szamuráj hangján. - Mi bajod van?
  Halkan felnyögtem.
  - Elmúlik - felelte. - Gyere. Majd én vezetek.
  Ettõl magamhoz tértem. Felnéztem.
  - Bender hol van?
  - Elvitte a zsupkocsi. Tényleg megállt az eszméleted?
  - Mindenem megállt. Atyaisten, hogy utálom a szexualitást!
  Benyomott az ülésre, rám csukta az ajtót. A kormány mögé pattant. Persze
szokás szerint, beszorult. Eligazgatta az ülést, megpöccintette a tükröt, az
indítókulcsért nyúlt, de mégsem fordította el, hanem a vállamra tette a kezét.
  - Aberrációkat láttál, nem emberi szépségeket.
  - Hülyeségeket beszélsz.
  - Miért?
  - Mert bármerre nézek, mindenütt csak effélével találkozom. Hovatovább az
számít embertelennek, ami nem aberrált.
  - Túlzol.
  - "Túlzol" - visszhangoztam gúnyosan. - Akkor ezt megvitattuk. Te következel.
Mit mondott Bender?
  - Nem mondott semmit. A torkomnak ugrott.
  - Hazudós vagy.
  - Elvétve.
  - Mit mondott?
  - Semmi érdekeset. Ballerini kipofozta a régi házát, vett egy új palotát, és
költözni készül.
  Eltûnõdtem
  - A helyedben felásnám a kertjét.
  - Minek? Bevetnéd csicsókával?
  - Nem a lányát keresed?
  - Keresném-e, ha õ nem hiányolná?
  - Oké, oké - visszakoztam. - Olyan ellenszenves a tag, hogy egyszerûen nem
tudom kiverni a fejembõl ezt a hülye érzést. Felejtsd el, nem szóltam. Bocs.
  - Mármint azt a hülye érzést, miszerint õ tette el a lányát?
  - Mondtam, hogy felejtsd el.
  - De téged ez foglalkoztat!
  - Engem?! - hörrentem. - Nekem járna a seggcsók, ha meglelném Rachent?
  - Nemrég azt mondtad, nem szeretnél a lánya lenni, mert akkor esténként
magadra kéne zárnod az ajtót. Most pedig felötlött benned, hogy talán
feláshatnám a kertjét.
  - Igen, igen! Valami rosszat mondtam? Ma éjjel elcipeltél egy buzi-klubba,
láttam két holttestet, egy súlyos sérültet, izgultam érted vagy félórán át,
amíg azt sem tudtam, hol vagy, és ahelyett, hogy a mentõkocsiba zárt dokit
vigasztalgattam volna, õ mesélt nekem, idegesség ellen, és jaj, mi szépeket!;
azután ellátogattunk egy nõi mulatóba, és megtekinthettem, milyen is egy
falkára való nyomorgó asszony, pláne még blöffölhettem is Bendernek, hogy
kicsaljam az utcára, ahol rögtön elhúztatok a trágyadombra pofozkodni, és ez
alkalomból az ajtónálló farkangyal legott megkínált a védõszárnyaival. Ezek
után hülyeségeket beszélek, igen! Már régen kezeltetnem kéne magamat! Tikket
kaptam, hányingerem van, megutáltam a szexet, mi kell még?!
  - Nem állítottam, hogy hülyeségeket beszélsz!
  - És még ordítasz is velem.
  - Éppenséggel nevetgélhetnék is, hiszen találkoztam az önnön védõszárnyaiba
dõlt portással.
  - Igen?
  - Nem mernék léha ajánlatot tenni neked. Nem kétséges, az én orrcsontomat is
megrepesztenéd.
  Ezen elméláztam.
  - Lehet, hogy nem - feleltem kisvártatva.
  Vis Major töprengésbe süppedve ült mellettem. Fogadni mertem volna, hogy
Ballerinin jár az esze.
  Cigit húztam elõ. Öngyújtót rántottam volna, azután csak játszottam vele
szórakozottan.
  Jóval elõttünk pirosra váltott a lámpa. A szamuráj lassított, a járgány
lustán csordogált a keresztezõdés felé.
  Átpillantottam a mellettünk guruló Fordba. A kocsi vezetõje engem bámult,
pontosabban a kezemben tartott stukkerforma öngyújtót.
  Gondoltam, megnyugtatom a derék polgárnak látszó pasast, mielõtt még azt
hihetné, hogy valódi fegyverrel babrálok.
  Vis Major halántékához nyomtam a stukker csévét.
  Õ oda sem pillantva ellegyezte a kezemet, mivel gondolatilag volt elfoglalva.
  Jó, akkor meggyújtom a cigimet. Amely ekkor hullott ki a számból.
Utánahajolva láttam, hogy a padlón gurulgat. Megpróbáltam elkapni.
  Egyszerre csak azt hallottam: - A francba!
  És a kocsi meglódult.
  Miáltal úgy viselkedtem, mint egy faltörõ kos, kissé beszakítva a térképtartó
polc ajtaját és a fejemet.
  Ezzel egyidejûleg lövés dörrent a közelben. Bár mit sem láttam, leszámítva
néhány csillagot, semmi kétségem nem volt afelõl, hogy ránk lõttek, hiszen
üvegszilánkok repkedtek körülöttem.
  - Maradj ott - parancsolta Vis Major.
  Ezzel ámokfutásba kezdett.
  Nem akartam ott maradni! Tudnom kellett, mi történik.
  Érdeklõdtem.
  A szamuráj azt felelte, hogy a mellettünk kocsikázó barom váratlanul
elõkapott egy flintát, és most ránk vadászgat.
  - De hát miért? - nyögtem. Ám szinte nyomban gyanút fogtam. - Talán elhitte
az öngyújtómat?
  - Te azt az idétlen játékszert mutogattad neki?!
  Újabb lövés dörrent, de szerencsére teljesen eltévesztett bennünket.
  - Nem mutogattam neki, csak rágyújtani készültem. Lehet, hogy zsaru?
  - Egy zsaru nem viselkedne ilyen eszement módon!
  Tényleg furcsa volt a pasas! Kilõtte a hátsó ablakunkat.
  - És ha igenis zsaru, aki azt hiszi, hogy a túszom vagy?
  - Miért hinné?
  - Mert játékosan a halántékodhoz nyomtam a stukker csövét. Te meg eltoltad a
kezemet. Jó, nem zsaru. Akkor micsoda? Miért lövöldöz ránk? Ismered?
  - Honnét tudjam?! Eddig csak a torkolattüzéhez volt szerencsém, a fejét nem
láttam.
  - Én megnéztem. Teljesen közönséges feje van. Némi haj, két szem, egy orr,
egy száj.
  - Akkor nem ismerem.
  - Mégis, mi a rossebért tukmálja ránk az ólmát?!
  - Rögvest megtudjuk - felelte a szamuráj, immár a rettenetes hangsúllyal. A
ronda vigyor is feltûnt a szája szegletén. Ezt már szerettem. Tüstént meg
leszünk mentve!
  Rakéta-sebességgel jobbra kanyarodtunk, mákunkra éppen egy utcasaroknál, ahol
megszakadt a házak folytonossága. A járgány két keréken vette be a kanyart,
engem vákuum akart kiszippantani a szétlõtt ablakon.
  Kétségbeesetten kapaszkodtam az ajtóba, s bármily különös, az éktelen
gumicsikorgás és a saját nyöszörgésem ellenére tisztán hallottam a halk
pengéseket, egyiket a másik után, s ez a mûkörmeim katapultációját jelentette.
  Váratlanul lezöttyentünk négy kerékre, ám akkor újabb élénk ívû kanyar
következett. Midõn végre minden bátorságomat latba vetve kinyitottam a
szememet, szûk alagútban: lakóház bejárójában találtam magam.
  Vis Major eltûnt mellõlem.
  Stukkert ragadtam, ezúttal igazit, és az utcára robogtam.
  Késõ volt.
  A szamuráj a - valószínûleg puszta kézzel föltartóztatott - Ford elõtt állt,
s éppen azzal foglalatoskodott, hogy a szétzúzott szélvédõn át kiemelje a
kocsiból a lefegyverzett lövészt.
  Sikerrel járt. Kiteregette a pasast az út közepén, engem mögé intett, hogy
tartsam szemmel, õ pedig féltérdre ereszkedett mellette, és fura szokásai iránt
érdeklõdött.
  A - fõleg indulatszavakból álló - válaszokból azt hámoztuk ki, hogy emberünk
kedvenc mániája az éjszakai autózás, lehetõleg egy csõre töltött flinta
társaságában, a korrupt és disznó rendõrök önkéntes helyettesítése céljából.
Csak ránk pillantott, és máris tudta: rohadt gengszterek vagyunk. Végeznie
kellett velünk, ez a késztetése, nem tehet róla.
  - Nekem hovatartozásom van! - ordította teli torokból, amikor valamivel
késõbb az egyenruhás kollégák betuszkolták a rabomobilba.
  - Mi az a hovatartozás? - kérdeztem, jobb híján Vis Majortól.
  - Valami dilemma-féleség lehet, amely így hangzik: hová is tartozom?!
  Jól ismert helyzet állt elõ: fedélzetünk huzatossá vált.
  - Kocsit cserélünk - közölte a szamuráj. - Elegem van az öngyötrésbõl. Éppen
eleget fáztam már ma éjjel. Bombabiztos modellt fogok kérni, rád való
tekintettel.
  - Köszönöm - rebegtem meghatottan.
  - Mióta velem vagy, lépten-nyomon üvegtöréses bonyodalomba keveredünk.
  - Utállak - morogtam. - Most és mindörökké.
  - Mondd még egyszer!
  - Oké, nem utállak.
  - Sokat változtál, mióta megismertelek - mondta komolyan. - Eddig hülye
kékharisnya voltál.
  Felragyogott a szemem. Észrevette!
  - És újabban? - kérdeztem.
  - Hülye nõ lettél.
  De legalább már nõnek lát! Megnyugodtam.


  Elváláskor megbeszéltük, hogy délután értem jön, és együtt megyünk a
lõgyakorlatra. A pirkadat sápasztó fényében nyúzottnak, szürkének láttam az
arcát.
  Olyannyira megszántam, hogy eltökéltem: sütivel fogom várni. Kikevertem a
tésztát egy hatalmas tálban, beledolgoztam az élesztõt, letakartam és meleg
helyre tettem, hogy duzzadjon.
  Addig is lezuhanyoztam. Ezután ellenõriztem a tálat: a tészta passzívan
lapított a fenekén.
  Elmajszoltam néhány falat ételt, rendbe szedtem magukra maradt körmeimet. A
tészta egyáltalán nem csinált semmit, csak heverészett, akár egy darab szappan.
  Lefeküdtem. Hiába sötétítettem el a hálószobát, szervezetem pontosan tudta,
hogy nappal van, és bár halálos fáradtság terpeszkedett rajtam, képtelen voltam
elaludni.
  Bárhányszor felötlött bennem az esztelen féltékenységében hasfelmetszõvé lett
Mucika s az egész pederaszta-transzvesztita banzáj, plusz a méltóságukból
kivetkezett, alsónadrág-faló, hímtag-éhes nõk a mulatóban, felfordult a
gyomrom, és odaveszett az önbecsülésem.
  Vigasztaltam magam: lehet, hogy lassan hozzászokom az efféléhez, és eljõ az a
perc, amelytõl kezdve különválaszthatom mások nyomorát a sajátomtól.
Pillanatnyilag azonban azt éreztem, hogy részese: felelõse, áldozata,
játszószere vagyok a gyarló ösztönvilágnak.
  Igaz ugyan, hogy nem én sivalogtam a pucér pacákok láttán, de ki tudja?, az
élettõl kapott ezernyi sansz közül talán éppen ezt, a legrosszabb lapot fogom
megjátszani?!
  Végsõ búcsút vettem a rém okos Kyra Emettõl, a hûvös eszûtõl, és örök
nyugalomra helyeztem õt lelkem fertályán. Rettegve üdvözöltem az újat, a még
ismeretlent, s ezzel elaludtam.
  Eszeveszett álom lepett meg; álarcosbálban jártam, rizsporos maszkokat
fürkésztem, sosem tudtam meg, ki férfi és ki nõ, ki gyilkos, ki áldozat, ki
ember, ki humanoid. Azután lobogó fekete felleghajtóban lovas érkezett,
kiragadott a tömegbõl, és balladai erdõbe vágtatott velem, majd elhagyott, s
ekkor arra eszméltem, hogy fél pár cipõm odalett; göröngyökön botorkáltam,
amelyek varangyokká változtak a lábaim nyomán. Varázslóba botlottam, aki a
térdéig érõ tincseiben kószáló tetveket pattintgatta, és mogorván elhessentett,
midõn arra kértem: juttasson haza, az ébrenlétbe. Az életbe. Odébb álltam, s
hogy ezután mi következett, arról nem óhajtok beszámolni, legyen elég annyi,
hogy további álmaimat Courts-Mahler írta, miáltal nevetve felébredtem, mert még
álmomban is röhögnöm kell, ha valaki gyötrelmes komolysággal pasztillázza belém
a lehetetlenül tökéletest, az émelyítõen gyönyörût.
  Meglátogattam a tálat. A földkerekség legpasszívabb tésztája hasalt benne,
krónikus apátiába süppedten.
  Vis Major nem kap sütit. Fogtam a kedélybeteget, és a szemetesbe
cuppantottam.
  Benéztem a frigóba. Néhány, régtõl ottfeledett spenótos palacsinta ténfergett
benne; egy pohár joghurton púposodott a fedél; egy szelet sajton rágódott az
enyészet, jóformán csak a lyukakat hagyva belõle.
  Kivágtam mindent, lekváros kétszersültet uzsonnáztam. Megöntöztem a
növényeket, eltársalogtam velük, majd anyámmal is aki telefonon hívott, és
részletesen beszámolt lelki és szervi állapotáról, a gurujával és a
horoszkópusával megtartott konzíliumok tanulságairól, meg egyéb csillagközi
marhaságokról. A magam részérõl szinte semmit sem mondtam, de nem is érdekeltem
õt, s ebben nem volt változás.
  Végre megérkezett Vis Major. Levetette magát a karosszékbe, két ujjal
megnyomkodta a szemhéját, s megjegyezte:
  - Meglátogattam a pasast, aki Ballerini házán dolgozott. Autóbaleset érte.
Két napja, munkából hazajövet. Csak az özvegyével beszélhettem.
  - Vagyis hajszálnyit sem aludtál - állapítottam meg éleseszûen. Picit
eltöprengtem. - Fene tudja, miért ötlött fel bennem a piramisokhoz fûzõdõ
legenda?!
  - Miszerint? - kérdezte.
  A pasasra néztem, s gépiesen befordultam a konyhába, kávét fõzni. A pult mögé
lépve elszörnyedtem.
  Elszörnyedtem?! Jeges rémület markolta meg az aortámat!
  Valaki mozgatta a szemetes fedelét!
  Akárha kalapot emelgetett volna: kézcsókom!
  A tészta!
  Arcom láttán Vis Major felpattant ültébõl, hogy a segítségemre siessen.
  Muszáj volt távol tartanom a borzalmas látványtól.
  - Ülj vissza - sikoltottam - Semmi, semmi baj - fûztem hozzá nyehegve, s még
egy vékonyka mosolyra is futotta lelkierõmbõl. - A piramisokról beszéltem,
nemde?!
  - Nem érdekelnek a piramisok - biztosított. - Mi van ott? Skorpió?
  Skorpió? Hiszen szívem szerelme is csak egy apadt fantáziájú, köznapi fickó!
  A szemetesbõl kitüremkedõ, vészesen dagadozó szörny úgy festett, mint egy
tájleírás valamelyik sci-fibõl.
  Robbanásig feszülõ, szürkészöld felszínét kráterek borították, s folyamatos
pöfögéssel újabb és újabb lyukak keletkeztek rajta.
  A félelmetessé elevenedett Dolog kilépett az edénybõl. A fedél ellenállt egy
darabig, majd nyakaszegetten feladta a harcot.
  A pöfögés fokozódott; ragacsosan nyúlós köpetek röpködtek körülöttem.
Lávaömléshez fogható természeti katasztrófa fenyegetett.
  A tészta, a gyümölcsjoghurt, a spenótos palacsinták, a sajt és az élesztõ
mezalianszából létrejött szörnyeteg támadásra indult a maga gonosz módján.
Immár a padlóig türemkedett. Lábfejem bekebelezésére készült.
  Tudtam, az a célja, hogy ellepje a házat, a kertet, az utcákat.
  Fertõ Cityt.
  Egy pillanatra vallásos lettem. A haragvó istenek küldték õt Szodoma és
Gomorra ellen!
  Vis Major is jól hallotta a pöfögést.
  - Kobra? - firtatta.
  Szakítottam a heveny vallási tébollyal. Úgy döntöttem, felveszem a harcot a
Szörnyeteggel!
  Nekiugrottam, hogy visszatömködjem a szemetesbe.
  Nem lett volna szabad hozzáérnem, hisz csak erre várt!
  Ördögi ellenfél volt: amint megérintettem, felzabálta, magába szippantotta a
karomat; éreztem testüregeit, benseje langyosságát.
  Tágra nyílt szemmel bámultam förtelmes csúnyaságát, fekélyszerû likacsait,
megnevezhetetlen-zöld, sûrû nyálát.
  - A Nyolcadik Utas! - nyögtem.
  Vis Major ekkor már mellettem állt.
  És éppen eltette a stukkert.
  Zsebre vágta a kezét, a pulthoz dõlt, szájszeglete enyhén vibrált.
  - Mi ez? - kérdezte olyan hangon, amelyben együtt rezonált a nevethetnék és
az undor.
  - Süti - feleltem töredelmesen.
  - Süti?! Szóval süti. És mivel te nem eszed meg õt, kénytelen õ megenni
téged.
  - Segíts! - kértem, beletörõdve, hogy egyedül nem bírok el vele. - Lõdd
agyon! Terítsd le!
  - Gyömöszöljük a vécébe - javallotta.
  Elképzeltem, hogy onnan is visszajön, nem egyedül.
  - Oda ne! - sírtam.
  - Mit tettél bele? - érdeklõdött a szamuráj, remek reflexszel félrekapva a
lábát. A Dolog elvétette a célpontját. Nem csüggedt, tovább dagadt, araszolt
áldozatai felé.
  Felénk.
  Nekiestünk.
  Darabokra téptük. Minden egyes darabjával a szemétdarálóhoz rohantunk.
  Kéjjel figyeltük, miként tûnik el a semmiben.
  Gyõztünk. Elfogyott.
  Megmostuk a kezünket, karunkat, vállig.
  Lekapartuk arcunkról a zöldes köpetfoltokat. Vis Major kikurkászott a
hajamból néhány alattomosan puffadozó, megújhodni készülõ csepp-szörnyet.
  Ruhát váltottunk.
  Végül ittunk egy kortyot a borzalmas pánikra.
  - Mennyi élesztõt tettél bele? - kérdezte a szamuráj, immár a kocsiban.
  - Két vagy három csomagnyit. Azt akartam, hogy keljen.
  - És tényleg: kelt. Mi is van a piramisokkal?
  - Csendesen lemészárolták azokat a rabszolgákat, akik ismerték a kincseskamra
hollétét, nehogy eljárjon a szájuk.
  - És?!
  - És semmi. Csak felötlött bennem. Szörnyen rémült voltam. Olyankor mindig
félrebeszélek.
  A szamuráj elmerült mellettem. Gondolatilag.
  Néztem arcélét, emeletmagas homlokát, törtvonalú szemöldökét, lusta
szemhéját, finoman formált orrát, hajszálnyit felfelé ívelõ szájszegletét,
erõteljes állát; inge gallérján egy tésztapettyet; átitatódtam illatával: a
zsongítóan tiszta, férfias illattal, s eszküszöm, hárfázni lett volna kedvem.


  Cafattá lõttem a lõlap közepét, majd a terem messzi távolában mozgó
papírfigura életfontosságú szerveit.
  Vis Major megtekintette mûveimet. Elsápadt, s ezt dicséretként zsebeltem be.
  E.T. az irodában futkosott, körbe-körbe. A szamuráj láttán tüstént
kieresztette a hangját.
  - Tudod, kit várunk ide perceken belül?! - ordította. - Ne találgass,
beavatlak! Lasalandra készül tiszteletét tenni nálunk! Mi a büdös francot
csináltál már megint?!
  Vis Major a zsebébe nyúlt, és a dühöngõ pasas tenyerébe helyezett egy eléggé
beköpött gyújtógyertyát.
  - Mi ez?! - hörögte E.T.
  Körbepillantottam. A kollégák roskadt vállal ültek a helyükön, s lázas
tempóban kevergették a kávéjukat.
  - Gyújtógyertya - felelte a szamuráj. Háttal állt az ajtónak, így nem
láthatta a belépõt, de leolvashatta az arcokról, hogy nem más érkezett, mint a
rendõrfõnök. Zavartalanul folytatta: - Enélkül egyetlen kocsi sem megy, sem
százzal, sem kettõszázzal. Még Armond Lasalandráé sem.
  - Hogy' merted eltulajdonítani?! - lehelte E.T., merev vigyázzba rándulva.
  - Nem kellett hozzá különösebb bátorság - vont vállat a kérdezett. - Bender
is, Furr is nagyobb falat volt nála.
  Lasalandra elõlépett. Magas, széles testû, gömbölyû arcú férfi volt. Lerítt
róla, hogy valamikor bõszen sportolt, ám hajdani izmai - a protokoll-lakomáknak
köszönhetõen - fellazultak és elfolyósodtak. Haja rapszodikusan gyérült, szürke
arcán geometriailag tökéletes, ápolt bajusz feketéllett, amelynek ugyanaz
lehetett a titka, mint a brit pázsitnak: semmi különös, csupán ötszáz évnyi
nyírás.
  Lasalandra szemügyre vette Vis Majort.
  - Tehát így néz ki a fenezsaru, aki megleckéztette az unokaöcsémet - mondta,
kiszemlélõdvén magát. - Vis Major. Hallottam magáról. Ne higgye, hogy megleptek
Armond panaszai. Köztudomású, hogy maga már tábornokot is evett.
  A szamuráj szótlanul összecsapta a bokáit. Gúny áradt a testtartásából.
  Lasalandra vállon veregette a pasast, majd elvette E.T. reszketõen hullámzó
tenyerérõl a gyújtógyertyát, és mellénye órazsebébe süllyesztette.
  - Kicsiny Armond! - sóhajtotta, s vigyorogva elhagyta az irodát.
  Tucatnyi arc meredt utána.
  - Barom, barom, barom - mondta E.T.-é.
  - Mi van?! - nyikkant Blické.
  - Véged, Vis Major - sóhajtotta Titusé.
  Elmozdultam álló helyzetembõl, s ezzel a szituációt is kimozdítottam a
holtpontról.
  - Mit drámáztok, hülyécskék?! - kérdeztem. - Ez a látogatás felért egy
kitüntetéssel.
  - Gondolja? - sziszegte E.T.
  - Lasalandra a maga módján csaknem kicsattant az örömtõl, hogy végre valaki
seggbe merte rúgni az öcsikéjét.
  - Nem úgy láttam - dünnyögte E.T.
  - Szegény ember, maga hat pár kontaktlencsével sem venné észre a
templomtornyot - feleltem.
  Lapockán böktem a bakaszoborrá merevedett szamurájt.
  - Mozgás! Vár a bûn: Fertõ City By Night.
  E.T. elénk toppant. Megrántotta Vis Major kabátujját.
  - Tõled akarom hallani, mi a véleményed!?
  - Mirõl?
  - Az iménti vizitrõl. Most letoszott vagy megdicsért?
  - Lasalandra? Találd ki.
  - Parancsba adom, hogy tájékoztass a véleményedrõl!
  - Az a véleményem, hogy vizes az agyad - felelte a kérdõre vont, és
kihajózott a folyosóra.


  - Miért etted meg a tábornokot? - faggatóztam a kocsiban.
  - Ne csináld még te is! Miért kell hirtelen mindenkinek velem foglalkoznia!?
Momentán nincs hangulatom a memoárjaimmal bíbelõdni. Fáradt vagyok, mint az
utcakõ Mesélj te: milyen érzés alhatni?
  - Ki mondta neked, hogy én aludtam?!
  - Nem aludtál? - kérdezte részvéttelin.
  Lesütöttem a szememet.
  - De, aludtam. És ha nagyon tudni akarod, nincs azon mit irigyelni.
Lefekszel, abban a hitben, hogy most aztán kipihened magad, ám ehelyett
különféle zagyvaságok bugyborognak fel benned. Szép kis pihenés, amibõl
menekülésszerûen kerül ki az ember!? Miért nem aludtál? Okvetlenül el kellett
menned Ballerini piramis-építõjéhez?
  - Ugyan már, az egész tíz percig sem tartott. Camea nem hagyott aludni.
Cimbalmozott.
  Felsóhajtottam.
  - Ó!? Én hárfázni szeretnék.
  - Parancsolj. Idegeim húrjai feszülnek.
  - Emlékszel még, hogy tegnap kommunikációt iníciáltam a pszichológiáról?
  - Egyezzünk meg: mondatonként legfeljebb egy idegen szót használhatsz, oké!?
  - Nem érdekel a mondandóm?!
  - Ez a témakör nem különösebben izgat fel.
  - Cameáról akarok beszélni! - ordítottam kétségbeesetten.
  - Camea az én keresztem.
  - Nos, ezzel az állásponttal kell szakítanod. Pszichológia, mint már
említettem. Azt mondtad: nõd mániás. Látod, hogy verem tátong elõtted, és mégis
beleveted magad. Hulla hülye vagy!
  - Miért fájlalnád?! - hányavetiskedett.
  - Lappangj el, én beszélek! Camea válni akar, igaz?! Igaz! Te mit léptél
eddig? Kitartottál azon álláspontod mellett, hogy tiéd a ház, menjen el õ.
Ezzel mintegy belehajszoltad õt a harcba, az utolsó csepp vérig. Nem jó
taktika.
  - Dehogy nem jó taktika! - pattogott. - De ha tényleg nem jó, akkor sem adom
a házamat!
  - Márpedig adnod kell. Hacsak nem akartok elvérezni mindketten. A megoldás a
következõ: tisztázd vele, hogy elfogadod a döntését, miszerint nem óhajt tovább
téged. Mindezt persze úgy add elõ, mint hosszas szenvedés, mérlegelés árán
meghozott, fájdalmas elhatározást. Neki kell végül nyeregben maradnia, érted!?
Ezzel kihúzod a méregfogát. De nehogy mánia nélkül maradjon! Adj neki újabb
vesszõparipát: egyezzetek meg abban, hogy elcserélitek a házat két lakásra.
Bízd rá, hogy ingatlanügynökökkel tárgyaljon, hajlékot keressen. Áraszd el
lakberendezési folyóiratokkal, hadd tervezgessen. S ha ez a mánia torkon
ragadja, minek akarna téged az õrületbe kergetni?!
  - Teljesen lökött ötlet! Õ veszett meg, és én adjam fel az otthonomat?!
  - Mert te tökéletes férj voltál!? Folyton hazajártál, virágcsokrokkal
kedveskedtél?! Beszélgettél vele?!
  - Jó, ha ez kell a tökéletességhez, akkor nem voltam az. Viszont sose
pofoztam; meg se rúgtam!
  - Ne baromkodj, Adrian. Hányszor csaltad meg?
  - Sehányszor. Elõfordult, hogy lefeküdtem egy-egy nõvel, de csak úgy
futtában. Néha igényli az ember szervezete.
  - A változatosságot?
  - A változatosságot?! A szeretkezést! De hiszen már megint az én szexuális
életemmel foglalkozunk! Különben is, mindig megmondtam az igazat, akár meló,
akár szex miatt nem értem haza idõben.
  - A munkád jobban érdekelt, mint kötött frigyed. Csak hálni jártál belé. Õ
pedig különféle elfoglaltságokba menekült, hogy múlassa az idõt. Ezek után a
legkevesebb, ha feladod a házat, és beéred egy lakással. Tedd õt szabaddá.
Egyébként hová raktad Asatót?
  - Én? Sehová. Azoknak, akiket szerfelett érdekel Mariano holléte, feltûnt,
hogy Asato örökké a nyomomban jár. Tõle is megkérdezték: hol van hát Mariano?
Ne aggódj érte. Lábadozik. És most vessünk véget a gyónásnak. Sétálni hívlak.
  - Komoly? - csillant fel a szemem.
  - Véresen. Komoran feketéllõ park mellett gurultunk. Vis Major a fékre
lépett. A járgány megállt, hintázott egy keveset.
  Az örökzöldek vaskos lombja között néhol egy-egy kopasz fakorona csápolt az
égre. Ha voltak is lámpák a parkban, fényük nem hatolt át a sûrûn.
  - Jössz? - kérdezte a szamuráj.
  Habozni látszottam.
  - Habozni látszol - mondta. - A park másik végén van néhány szórakozóhely,
fõleg diszkók. Az elmúlt héten három ízben érte támadás a parkon átsétáló
párokat. A támadók lefogják a lányt, és végignézetik vele, miként verik
félholtra a fiúját. Sétálj velem. Persze, ha félsz, nyugodtan nemet mondhatsz.
  Féltem. Azt feleltem:
  - Mehetünk.
  - Ha beérünk a fák közé, átölellek, vagy megfogom a kezedet. Ezt azért közlöm
elõre, nehogy eltörd az orromat.
  Szólt Bambinak, majd zsebre vágta a hordozható adóvevõt. Ellenõrizte
stukkerét, én is azt tettem az enyémmel.
  Kiléptünk a kocsiból. Elindultunk a sétaúton.
  A lámpaoszlopok húszméterenként követték egymást, holt-feleslegesen: csaknem
valamennyibõl hibádzott az égõ. A sétány szélein álló padok is túljutottak
fénykorukon. Mostanra legfeljebb fakíroknak kínálhattak kellemes ülõhelyet;
némelyikbõl csak egy szánalmas fémváz maradt, egy-két rozsdálló csavarral.
  Vis Major kézen fogott. Nem csak úgy tessék-lássék, hanem férfilag.
Andalogtunk.
  Zsenge magzatkorom óta utálom az elhagyott parkokat. Bármelyik bokor mögött
lapulhat valaki, s aki már lapul, aligha jópofaságokat forgat a fejében.
  Tudtam.
  - Nem mindig ilyen ez - mondta a szamuráj. - Délutánonként és hétvégeken Miki
egér és Plutó kutya jelmezébe bújt palik lötyögnek fel-alá; diót, mogyorót
osztogatnak a gyerekeknek. Adóvevõjük, könnygáz spray-jük is van; a
szórakoztatás mellett az a dolguk, hogy vigyázzanak a sétálókra. -
Megszorította az ujjaimat. - Mi baj?
  Kiszabadítottam a kezemet a övébõl. Tenyeremet a farmernadrágomba
törölgettem.
  Vis Major átölelte a vállamat.
  - Elmondod?
  Nemet intettem a fejemmel.
  - Te beszélsz nekem pszichológiáról?! Tele vagy mindenféle tüskével -
állapította meg. - Például az apahiány. Már ezerszer szóba hoztad, hogy apa
nélkül nõttél fel. Elvesztetted Derinát, az egyetlent, akivel õszinte mertél
lenni. Ne hitesd el magaddal, hogy soha többé nem lehet másik barátod. Amikor
említettem a Miki egeret, hirtelen megrándult a kezed, és nyirkos lett a
tenyered. Valami rossz ízû emléked fûzõdik hozzá?
  - Nehogy azt hidd, hogy ez az andalgás mindjárt mély meghittséggel jár együtt
- óvtam.
  Tudtam, hogy igaza van. Apám, Derina. A feszültség, melyet ujjaink
érintkezése váltott ki. S a másik feszültség, egy szörnyû képsor, amelyet Miki
egér említése indított el.
  A behavazott park, nemrég. A hangulatosnak indult séta, a játékos képzelgés a
körülöttem ólálkodó árnyékomról.
  Egy másik árnyék, hirtelen. Ijedtemben megdermedtem.
  Aztán felsóhajtottam, megkönnyebbülten. Csak a Télapó lépett elõ a fák közül.
Csak egy elbitangolt Télapó! Õkelme gyakori ebben az évadban. Az utcákon
bandukol, áruházak elõtt kínálgatja a szaloncukrot, és a kiskrapekok elhiszik
létezése meséjét. Gyermeki lényemre hallgatva elaltattam rémületemet.
  Felrezzentem az emlékezésbõl.
  - Miki egér, vagy Télapó?! - nevettem keserût. - Néhány hónappal ezelõtt egy
éjjel kimentem sétálni a friss hóba. Jött a Télapó, kést hozott a puttonyában.
A torkomhoz nyomta a pengét. Semmiféle alternatívát nem kínált. Pénz, ékszer,
lányságom nem érdekelte. Csak a haláltusámra lett volna kíváncsi. Garbónyakú
pulóverem, vastag sálam, felhajtott kabátgallérom mentett meg a támadáskor.
Elõbb csak menekülni akartam, de a Télapó nem engedett. Ekkor szembeszálltam
vele. Letéptem róla a fehér prémmel szegett sapkát, a mûszõrme szakállt, a
piros palástot. Nem volt többé Télapó, nem volt gyermekkorom szentsége, nem
volt más, csak egy elmeháborodott, húsz év körüli fiú. Fegyvertelen voltam, õ
nem. Azután fordult a kocka, a kés hozzám került. Megsebesítettem a srácot.
Kómában vitte el a mentõ. Chetan: így hívták, húsz éves volt. Egy hétig
eszméletlenül feküdt. A laborvizsgálat szerint csordultig tele volt narkóval. A
nyolcadik napon meghalt. Orvosok, jogászok, elmekurkászok és a fõnököm szerint
engem semmiféle felelõsség nem terhel.
  - Szerinted?
  - Szerintem igazuk lehet.
  - És mégis?
  - Chetan nem tudta, mit tesz.
  - Tabut csinálsz belõle. Tabut, mikor Télapónak tekinted, amikor a
keresztnevét emlegeted. Tabut, amit nem szabad bántani. És mert mégis
megtetted, emészted magad.
  - Ilyesmit mondott a pszichológus is. Bruce szerint "jobb ma egy eleven
zsaru, mint egy holnap is gyilkoló elmebeteg". Bruce volt a fõnököm.
  - Még mindig szerelmes vagy belé?
  - Bruce-ba? Honnan veszed?
  Távoli léptek csikordultak a kavicsokon.
  Vis Major megtorpant, lehajolt hozzám, arcát az arcomhoz simította. Lélegzete
a fülemet súrolta.
  - Szaglásztam utánad. Mindent tudok rólad - súgta.
  Megfeszültem a karjai között.
  - Csak egy boldog ifjú pár - közölte, és ellépett elõlem. Kézen fogott, s
tovább bandukoltunk.
  A pár elhaladt mellettünk.
  Utánuk fordultam.
  A fiú egy ódon fenyõhöz vezette a gyöngyözõen nevetõ lányt.
  Összeölelkeztek a fa elõtt, és táncra perdültek.
  Keringtek, forgolódtak lassulón. Megcsókolták egymást.
  Mozdulatlanná váltak, akár egy szobor-páros.
  Vis Major hátrapillantott.
  - Nos? - kérdezte.
  - Hogy' értsem e "nos"-t?
  - Azért helyeztetted át magad, mert nem fért volna össze a lelkiismereteddel,
ha felborítod Bruce házasságát?
  - Ha szaglásztál utánam, tudod, hogy nem. A borulékony házasságok már a
kezdõsebesség lendületében vannak, amikor megjelenik ama harmadik. Bruce frigye
bombabiztos volt. Egyszer-kétszer bekeveredtem a kertjükbe, szó se róla.
  - És amikor távoztál, fogaid közt egy-egy rózsaággal, azon mindannyiszor a
legszebb bimbó díszlett - fuvolázta a pasas gunyorosan, elfoszlatva
Rodin-szobros megilletõdöttségemet.
  - Megpróbálod elterelni a figyelmemet. Kukkolónak akarsz látszani, nemde?!
Holott igazából arról szólt a te fusi-nyomozásod, hogy vajon honnan jött a
tyúk, méltó-e a kiváló Vis Major társaságára!? Végre is, e sajátos
munkakapcsolattal egymásra bíztuk az életünket: fura frigy ez. És ahogy
elnézem, úgy is viselkedünk, miként a házasok. Marjuk egymást vipera-mód, szex
meg sehol.
  Elém lépett, kidüllesztette a mellkasát.
  - Köll szex? - kurjantotta hintáslegény-modorban.
  Csípõre vágott kézzel megriszáltam magam.
  - Tudsz? - kérdeztem, amúgy cselédlányosan.
  - Tudok hát!
  - Oszt piázol-e? Mer' nekem nem köll ám piás bitang.
  - Á, nem vagyok én nyakra-fõre alkoholista! Úgy vagyok, mint az állat: csak
akkor iszok, ha szomjazok.
  - Marha - mondtam a rendes hangomon. Tovább sétáltunk.
  Emberi alak hevert az út szélétõl nem messze, kartonpapír nyoszolyán.
Közeledtünkre felemelte a fejét, megvakarta kusza körszakállát, és hangos
dörmögéssel visszadõlt reklámszatyor-vánkosára.
  - Látod? - kérdezte a szamuráj.
  - Még borzongok, ahogy rendes empatához illik, ha felebarátját dideregni
látja.
  - Felebarátodnak nemrég még otthona, étele, paplanos ágya volt.
  - Ismered?
  - Tudom.
  - Sejtem, mi következik, ne folytasd. Egy elvált férfi vacog a papundeklin.
Egy kisemmizett válási áldozat. Szívfacsaró! Ugyan Adrian, ne törõdj a
kényelmetlenségeivel. Gondold ezt: "de legalább szabad!"
  - Hülyeség - legyintett. - Én évtizedek óta folyamatosan szabad vagyok.
  - Tudom, hogy ezt hiszed - bólintottam. - Ezt hiszed, amikor Ballerinivel
cicizel, amikor tábornokot reggelizel, amikor eldicsekszel a feleségednek a
külön-szexszel, és amikor elvitatod az ifjú Lasalandra nemlétezõ elõjogait.
Bálványozlak is ezért. Egy szép napon még meg is gyászollak.
  Térdre vetette magát a lábaimnál.
  - Kyra Emett, mondd meg igaz lelkedre: akarsz-e jóban, rosszban,
boldogságban, szenvedésben eme férfiú özvegye lenni, ásó, kapa, nagyharang?
  - Igaz lelkemre mondom: nem.
  Felemelkedett, és teátrális mozdulatokkal megáldott.
  - Kyra Emett, legyen tiétek e földi pokol, s leljetek megváltást a halál
paradicsomában!
  - Téged kezeltetni kellene - nyögtem. - Mi a fene bajod van az élettel?
  - Élõ ember képtelen kialudni magát. Az álmatlan ember ingerült. Érted?
  Kavicsropogás, harsány hahotázás ütötte meg a fülünket.
  - Bocs - lehelte a szamuráj, és megcsókolt.
  Megcsókolt férfilag, s én nõileg viszonoztam. Összesimulva faltuk egymás
száját.
  A közeledõ hangok gyorsan távolodtak tõlem, üvegbura borult fölém, elleptek
egy álom képei, eszem elveszett.
  Vis Major megtartotta az eszméletét. Száját áthelyezte a nyakamra, s a vállam
fölött figyelte a felénk tartó fickókat.
  A kavicsropogás megszûnt.
  A legények megtorpantak.
  - Öt suhanc - suttogta rekedten a szamuráj. - Olyan jó kötözködõ-félének
látszanak. Azt hiszem, készülhetünk.
  Még a kiváló Vis Major is tévedhet olykor.
  A srácok folytatták a kamaszos lármázást, és beérték néhány szellemesnek
szánt, sületlen megjegyzéssel, midõn elmentek mellettünk.
  Mi állva maradtunk, mint Lóték. Szédültem kissé.
  Bámultam a pasast. Úgy éreztem, szólnom kellene valamit.
  Õ csendesen várt a közlendõmre.
  Néztem alakját, és végre látni kezdtem.
  - Mekkora hülyék vagyunk! Tudod, hogy' nézel ki?! Nincs épeszû ember, még
egyszerre öt sem, aki örömest kötne beléd! Ebben a bõrkabátban akkora vagy,
mint egy stelázsi, ráadásul dudor a hónod alatt, dudor a kebleden. Az adóvevõ!
Az imént azzal lapítottad szét a tüdõmet.
  Kissé elõrehajolt.
  - Nem egészen értem, miért kell most hirtelen a dudoraimat számolásznod!?
  - Ki olyan hülye, hogy lépre menjen neked?
  Eszembe ötlött a Rodin-szobor. Összefonódott férfi és nõ. Tavaszias éj,
harapni való levegõ, mámor.
  Megragadtam a szamuráj kezét.
  - Gyere!
  Nem jött. Lecövekelte magát.
  - Miután stelázsiságomat megzenésítetted, hadd kérdezzek valamit: bizonyosan
ez volt az összes közlendõd?
  Megháborodott a pasas!
  Ismét õ fogta az én kezemet. Ellenállhatatlanul vonzódtam hozzá, lépésrõl
lépésre, egyre közelebb.
  - Játszol? - kérdezte.
  - Nem!
  Sikoly. Indázó, határtalan sikoly.
  Azután bénult csend.
  Futásnak eredtünk.
  Elrohantunk a kartonpapír heverõn könyöklõ, rémült hajléktalan mellett. Egy,
kettõ, három, négy padcsontvázat hagytunk el, megvakított lámpák egész sorát.
  A szamuráj engem is elhagyott; lobogó kabátszárnyai nyomában loholtam.
  S mire utolértem, három suhanc tekergett elõtte térden.
  Futhattam is tovább, a két megugrott srác sarkában.
  Jóllehet, kifulladtan, ám mégis szóltam nekik. Megemlítettem, hogy nem lesz
ez így jó.
  Mivel a szép szó lepergett róluk, elõkaptam a stukkert; kétszer elsütöttem.
  Összerándultak, és térdre rogytak egymás közelében. Zokogva faggatták
egymást, melyikük sebe végzetesebb.
  - Fújjátok ki az orrotokat! - rivalltam rájuk. - Vér nem folyik.
  Alig hitték el.
  Amikor lehiggadtak kissé, átvizsgálták magukat. Sértetlenek voltak.
Szervileg.
  Vagányságuk romokban hevert. Taknyos, könnyes, reszketõ kölyökké lettek.
  Az imént még trillázva nevetõ lány komoran térdepelt a félhalott tavalyi
füvön.
  A fiú ideges-zavartan rángatta magán a tépett inget, orrából vér ömlött.
  Azt kérdezgette, amit már oly sokan, megannyiszor, mindeddig hiába:
  - De hát miért?! Miért, az isten szerelmére?!
  A szamuráj mellém lépett, s ezúttal szakmán kívül, átkarolta a vállamat.
  - Ha kiöregszel a nõiségbõl, jó leszel szeizmográfnak.


  A járgány fel-alá járt velünk a városban. Vis Major a kormány mögött
gubbasztott, némán kucorogtam mellette. Egyetlen szót sem váltottunk, mióta
elszabadultunk a parkból.
  Részemrõl szemernyit sem csodálkoztam. Tudtam álmomból, hogy mi zajlik
közöttünk.
  Éppenséggel megmondhattam volna neki is.
  Álmodja meg magának!
  Szóval úgy voltunk, mint kompót a dunsztmelegben. Ücsörögtünk, hullára untuk,
mégsem moccantunk, nehogy feltûnjünk, és megegyenek.
  Nem maradtunk vox humana nélkül.
  Bambi szólt:
  - Névtelen bejelentés. Forró! A Lián utcai peep-show hármas lesõjében mûsoron
kívüli eseményt láttak. Ki jár a közelben?
  Végre! Vis Major kilocsoghatta magát.
  - Én - mondta.
  Gáz. Ablak, szélvédõ. Púp, mindjárt kettõ.
  Beszíjaztam magam.
  - Kapcsold ki! Katapultálni fogunk! - parancsolta.
  Rá se hederítettem.
  Micsoda kulimeló! Az ember már a saját levében sem fõhet háborítatlan!?
Örökké csak a hajsza, a törvény nevében.
  Mi van akkor, ha a névtelen bejelentõ tréfálkozott? Belebotlott egy
telefonkészülékbe, és nyomban vad bizsergés támadt a mutatóujjában? Éji órán
hiába tárcsázna iskolákat, a bombariadó nap-közi mûfaj. Hívta hát a zsarukat.
  Mi pedig betrappolunk a bordóra tapétázott, parányi szobába, és rajtakapunk
egy ledért, amint kibújik a melltartójából. Huh.
  Hát jó. De csakis a szamuráj kedvéért. A pasasok tudják értékelni az
ilyesmit. Mindegy, milyen a nõ, csak hiányos legyen az öltözéke.
  Azt hittem, kezdetnek benyitunk majd a szívforma kilinccsel ellátott ajtón,
pénzt dobunk a perselybe, és meglessük, mi folyik a hármas kukkoldában.
  Ehhez képest az történt, hogy járgányostól a járdára zúdultunk, feltéptük a
mûvészbejáró kulcsra zárt lengõajtaját, végigtrappoltunk egy pocsékul
megvilágított, szellõzetlen folyosón, és a letört kilinccsel a kezünkben
berobbantunk a kagylóhús-színûre tapétázott fülkébe.
  Tüstént úgy éreztük magunkat, akár a heringek a pléhdobozban. Rajtunk kívül
egy félcsupasz lány és egy ádáz pacák tartózkodott odabenn. Utóbbi ökölileg
foglalta el magát.
  Érkezésünk csak még jobban felbõszítette. Eldobta a lányt, aki a hely
szûkössége folytán nem eshetett messzire, és borotvát varázsolt elõ spanyolos
szabású mellénye alól. Bal kezével legyezgetett, a jobbal hadonászott.
  Arca hasonlított a szerszámára; keskeny pofacsontok, éles vonások. Hátralõtt,
gyér fekete haja alól ki-kivillant zsíros koponyája. Vicsorítva fenyegetett
minket.
  A gyermeknyi lány a falhoz szorulva hisztériázott; láthatatlan pókfonalakat
tépdesett a bõrérõl, undorral rázogatva ujjait. Napfényt talán sosem látott
bõrén véraláfutások éktelenkedtek, feldagadt arcán festéklé folydogált, sápadt
nyakán ujjnyomok bíborlottak.
  Vis Major a fél szemöldökét felvonva figyelte az idõsödõ spanyol borotvás
balettjét, akár valami egzotikus mutatványt. Amikor a pacák már aggasztóan
hadonászott a villogó pengével, a szamuráj csuklón ragadta, hogy ne tudjon
csápolni.
  - Nézz ki a folyosóra - mondta nekem.
  Kiálltam az ajtóba. Senki sem mozdult a mûintézményben.
  Halk reccsenést, hangos sikolyt hallottam.
  Amikor visszafordultam az események felé, láttam, amint Vis Major zsebre
vágja az összecsukott borotvát. Elengedte a spanyolt. A fickó a
leselkedõ-ablakhoz tántorodott.
  - Mit vétett a kölyök? - érdeklõdött a szamuráj.
  - Milyen kölyök?! - csattant fel a pacák. - Nem kölyök ez! Nagykorú!
  - Anyád a nagykorú! - sivalgott a lány. - Tizenöt leszek! Eddig csak arról
volt szó, hogy vetkõzni kell. Este már azzal jött, hogy dugás is kell.
Nyilvánosan nem dugok, megmondtam! Erre betakart.
  - Nos - foglalta össze a szamuráj. - A kölyök velünk jön.
  - Nem kölyök! - üvöltötte a spanyol.
  - Alig zsendülnek a mellei - mutatott rá Vis Major.
  - Nagyon jók a melleim! - förmedt a lány.
  - Mosd meg a képedet, és öltözz fel. Ennek az állásnak befellegzett.
  - Mi van? - hörrent a pacák, nyálbuborékos, nikotinsárga vigyorral. - A
Taxisofõrnek képzeled magad?
  - Minek? Vagy úgy!? Azt sugallod, hogy a kölyök maradni akar? Maradsz?
  - Egy nagy túróst maradok! - visított a kérdezett.
  - Jó. Bólintott a szamuráj. - Akkor nem én vagyok a Taxisofõr. Különben is,
folyton zsarunak hiszem magam. És most nagyon figyelj, mivel meg kell jegyezned
valamit: mondd meg Ballerininek, hogy becsukatom a kukkoló-kóceráját!
  - Nem az övé!
  - Nekem tök nyolc, ki nevén van bejegyezve a bûntanya. De akármibe merek
fogadni, hogy ha ezt a kócerájt bezáratom, Ballerini szívja meg a fogát.
  A spanyol kidüllesztette a mellét.
  - Van másik borotvám. Leszelem a fejedet.
  - Eszerint: viszlát.
  Vis Major kifordult a folyosóra.
  Megvártuk, míg a lány összeszedi magát.
  A szomszédos fülkében foglalatoskodó léhák olykor kilestek a folyosóra, majd
vetkõztek tovább.


  A lány meggyszín plüssoverállt és mûszõrme dzsekit húzott; a szamuráj
oltalmában sietett ki a kocsihoz, ezenközben szamárfület mutogatott a habzó
ajkú spanyolnak.
  Azután elnyúlt a hátsó ülésen, és nekiállt leszerelni a mûkörmeit. Némelyik
elrepült, némelyik nem. Az egyiket kifejezetten Vis Major gallérja alatt kezdte
keresgélni.
  - Hogy hívnak? - kérdezte a pasas, eltolva a lány kezét.
  - Ki hogy hív? A mûvésznevem Sybil. A szenya Ebihalnak szólított, ha
véletlenül jó kedvében volt. Te, figyelj! Marha sokért vettem ám azt a körmöt.
A gallérod alatt landolt, becsszó. Csak kikeresem, nem lesz attól semmi bajod.
  Elõrehajolt, és tovább kotorászott a szamuráj ruházatában. Egyszerre csak a
mûtárgyról megfeledkezve bekapta Vis Major jobb fülét, és elbabrált az
inggombjaival.
  - Ne molesztálj, mert tökön rúglak! - figyelmeztette a pasas.
  Sybil hátradõl, összefonta karjait, és hatalmas sóhajtásokat hallatott.
  - Szóval kicsinyelled a melleimet - morogta kisvártatva.
  - Drámai helyzethez drámai monológ dukál.
  - Kicsinyelled, vagy nem kicsinyelled?! Mondd meg egyenesen, nem kell a lila
rizsa.
  - Laksz valahol?
  - Ja. A szenyánál. Azelõtt meg anyámnál, de a mostohafaterom folyton tintás
volt, és azt követelte, hogy kinyitott esernyõ alatt karácsonyi dalokat
énekeljek. Ott álltam a tök száraz szobában, nyáridõben, és totál berekedve
kornyikáltam a Jingle Bells-t. Beteg dolog ez, én mondom.
  - Ennél rosszabb is történhetett volna veled - vélekedett a szamuráj.
  - Történt is - bólintott a lány komolyan. - A szenya meg akart ölni.
  - Hová vigyünk?
  - Van egy nagynéném. Õ viszont azt akarja, hogy tanuljak meg gobelint
hímezni, és összezárt térdekkel üljek a kávéházban. Mindegy, kibírom egy
darabig.
  - És azután?
  - Azután nem tudom. Nem tök nyolc neked?
  - Ha neked nem az, akkor nekem sem.
  - Mindjárt megríkatsz - mondta Sybil. S csakugyan úgy festett, mint aki
rögvest sírva fakad. - Na, szóval a Napóleon körúton lakik a vén spinkó. A
nénikém. Nehogy felkísérj hozzá, mert összerikácsolja a zsarukat, ha meglát
téged. Tudod, hogy' nézel ki?
  - Mint egy stelázsi.
  - Túrót. Klassz pali vagy, nekem elhiheted. Ilyennel még nem dugtam.
  Felsóhajtottam.
  Sybil elõrehajolt, és az arcomba nézett, majd Vis Majorhoz fordult.
  - Ki ez a spinkó? A partnerod, mint hekus?! Olyan jó álszent, mi?!
  - Valódi szent - felelte a szamuráj, vibráló szájszéllel.
  - Kopjatok le rólam - indítványoztam.
  - Hagyjuk! - csacsogott Sybil. - Direkt akarja, hogy hagyjuk békén. Ott
maradtunk abba, hogy klasszissal még sose dugtam. - Megint az arcomba borult,
és vigyorogva vezényelte: - Sóhaj, hölgyem!
  - Ne pattogj már - kérte Vis Major. - Hagyd a spinkót, õ amolyan
intellektuális bútordarab.
  - A nénikémnek is van ilyenje; egy hintaszék. Lehet vagy ezer éves, ellepték
a szúk, de õ csak abban szeret rángatózni. Hú, hogy fogom unni magam! Viszont
senki sem fog verni, és azzal dughatok, aki nekem is tetszik, nem igaz?! Add
meg a számodat, majd téged is besorollak.
  - Kértelek már, hogy ne molesztálj?!
  - Na, egyesek olyan izék! Minden ötletemet megvetik! Tök öreguras vagy,
hallod?! Nem olyan nagy cucc az, nehogy azt hidd, hogy traumás vagyok tõle. A
szenyáék úgy tartottak minket, mint a fajmacskákat. Csak léért dughattunk. Ha
jött egy dögös kandúr, de nem volt neki léje, guvadhatott a szemünk.
  Ódon ház elé érkeztünk. Vis Major a fékre lépett.
  A lány hátraroskadt az ülésen.
  - Mindjárt eltépek - mondta. - Csak egy kicsit hagyjál azonosulni.
  - Mivel?
  - Hát, ha fölmegyek a tántihoz, szókincset kell váltanom. Te! Haláli ötletem
van!
  - Nekem is - szólt közbe a szamuráj. - Kérdezd meg tõle, mifene a szerelem.
  Sybil kiviharzott mögülünk, és eltûnt az agg házban.
  - A mindenit! - mondtam. - Régen apának kellene lenned.
  - Ugye?! Az állatkák és a gyerekek buknak rám.
  - Ilyesmit hiába is várnál egy hintaszéktõl.
  - Lassanként bebútorozzuk a járgányt: stelázsi és hintaszék már van benne.


  Kocsink poroszkált az éjszakában.
  Egyszer lefékeztünk két, ökölharcot vívó pacák mellett. Azok, a feléjük
közeledõ Vis Majort meglátván, legott összefogtak - ellene.
  A szamuráj nem állt le velük. Sarkon fordult, és visszaült a kocsiba. A
pacákok meghitten folytatták a pofozkodást.
  Végigcsorogtunk néhány parkon. Szórakozóhelyek környékén cirkáltunk.
  Bambi nem szólított bennünket. Lazsálgattunk.
  Megtartottuk némasági fogadalmunkat.
  Hajnali két óra tájban megtörtem a csendet. Éjjel-nappal nyitva tartó
fûszerüzlet elõtt gurultunk.
  - Vennék egy joghurtot - mondtam.
  - Itt teszed bele az élesztõt, vagy inkább otthon? - kérdezte.
  - Haha - dünnyögtem. - Kérsz valamit?
  - Nem.
  Hátradõlt az ülésen, cigire gyújtott.
  Beléptem az üzletbe.
  A tulajdonos - felgyûrt ingujjú, izzadó képû férfi - rám pillantott, mintegy
köszönésképp, és folytatta játékát: kockacukros dobozokból épített piramist.
  Lustán sétálgattam a polcok elõtt. Jólesett a mozgás az órák óta tartó
ücsörgés után. Vettem joghurtot, jégkrémet, túrótortát.
  A pulton megszólalt a telefon. Az izzadt arcú ember a készülék felé vetõdve
megadta a kegyelemdöfést eddigi fáradozásának. A piramis összeomlott. A dobozok
szétszóródtak a linóleumpadlón.
  Megérte, velõs beszélgetés következett.
  - Nem vagyok itt! - kiáltotta a pasas, és levágta a kagylót. Nyögdécselve a
romhalmaz fölé hajolt, felvett egy szem kockacukrot, feldobta a levegõbe,
kitátotta a száját - és a cukor a földre esett.
  Belépett egy fiatal nõ. Egyenesen a jégkrémes hûtõládához sietett.
  Toporogtam a pultnál, jelezve, hogy fizetnék.
  A tulajdonos a szétszóródott kockacukrokon taposva a szájba-dobást
gyakorolta, egyre ingerültebben, mivel mindannyiszor mellétalált.
  A nõre pillantottam, látja-e az attrakciót. Látta, de nem ájult el tõle. A
jégkrémek közt válogatott, kivett egyet, elolvasta a feliratát, a cukros
emberre nézett, majd rám, azután az ajtóra, mintha várna valakit, és újra
elmerült a ládában.
  Ismét nyílt az ajtó. Ezúttal egy férfi érkezett, a kelleténél legalább két
számmal nagyobb barna zakóban, bõ szárú sárga nadrágban.
  A tulajdonos legyintve felhagyott a mutatványával.
  - Élkosaras voltam - sóhajtott felém. - Valamikor.
  Bólintottam, empatikusan.
  A sárga nadrágos jövevény egyenesen a nõhöz lépett, és stukkert szegezett a
halántékának.
  Az érdekelt felsikított, és szertartásosan széthajigálta a kezében tartott
jégrudakat.
  Unatkozva könyököltem a pulton. A büdös életben nem fizethetem ki a
joghurtomat.
  A fegyveres a boltosra ordított.
  - Ürítsd ki a kasszát! Különben megölöm a bringát.
  A túsz továbbra is éles hangokat hallatott, miként az átlagos mozihõsnõk, bár
valamivel unottabban, aminek csakis a szerényebb gázsi lehetett a magyarázata.
  A tulajdonos behátrált a pultja mögé, de rémültebb volt annál, semhogy
eldönthesse: most megvegye a nõ életét, vagy ne vegye meg!?
  - Lõje le - mondtam a sárga nadrágosnak. Nem is titkoltam iránta fakadt
megvetésemet. Jóravaló férfi nem húz virágzó repcemezõ színû nadrágot.
  A fickó meghökkent, a boltos habozott, a túsz pihentette a hangszálait.
  Elõvarázsoltam a stukkeremet.
  - Legyünk sportszerûek. Háromig számolok. Háromra egyszerre tüzelünk. Nos?
  A boltos heves lendülettel elvetette magát a pult mögött, de mesmeg eltolt
valamit. Prímán hallottam, amint koponyája megdöndült, talán egy sörös
rekeszen, vagy egyéb keménységen. Annyit szólt, hogy jaj, azután csendben
maradt.
  - Milyen jogon kockáztatod a nõ életét? - kacagott rosszkedvûen a támadó.
- Otthon sírnak a gyermekei. Menj el a francba, ide a lét, és akkor elengedem a
bringát.
  - Tõlem teljesen ledurranthatod - feleltem vállat vonva.
  Ekkor kezdõdtek a bonyodalmak.
  Naná, mivel Vis Major érkezett. Csak úgy jött, miként szokott, lábbal
benyitva, talpig szigorban, két kézzel markolva stukkerét.
  Férfias volt, mi tagadás. Mindenkit lenyûgözött.
  Röhögnöm kellett.
  - Dobja le a fegyvert! - mondtam a sárga nadrágosnak -, különben ez a pali
engem lõ szitává.
  - Dobd el! - tanácsolta a szamuráj is. Õ viszont kifejezetten hozzám intézte
szavait. Közlendõjét komolyan gondolta; hiszen csak egy férfi volt, nem is
láthatta át a helyzetet.
  A túsz ismét sikolyra fakadt, mivel a sárga nadrágos pasas mélyen a
halántékába tolta a fegyver csövét.
  A stukkerrel babrálva könyököltem a pulton, esetleg még mosolyogtam is.
Tudtam, hogy a szamuráj megoldja a feladványt. De azt is tudtam, hogy kár a
strapáért.
  - Kyra, tedd el a mûszert, és menj ki mellettem! Menj ki az utcára -
parancsolta. A sárga nadrágos fickóra nézett. - Nyugi, minden rendben lesz.
  - Bûnrészességet vállalsz? - érdeklõdtem.
  - Veszélyezteted a túszt! - förmedt rám.
  Végigmértem a nõt, aki immár valódian félni látszott.
  - Tényleg - bólintottam. - Nem is a pasast fogom lelõni, hanem a bringát.
Marha jól célzok, tudhatod. Sosem vétem el.
  - Én sem - felelte fenyegetõen, fegyverét rám szegezve.
  Eltettem a stukkert.
  A sárgálló pacák elvigyorodott.
  - Séta - mondta neki a szamuráj. - Engedd el a nõt, és húzz el a rittyóba.
  A szólított habozott. Nem lehetett tökéletesen elégedett. De azért lassan,
óvatosan engedelmeskedett. Elcsusszant a dermedten álló túsz mellett, s lassan
az ajtó felé indult.
  Vis Major félrehúzódott, jelezvén, hogy megtartja a szavát.
  Kettõt léptem elõre. Újra stukkerrel a kezemben.
  - Hé! - szóltam a pasas után.
  A fickó rosszat sejtve visszafordult. Sejtései beigazolódtak.
  A jégkrémes nõ mögött álltam, eléggé fenyegetõen.
  Vis Major kezdett hülyét kapni. Jobban szerettem volna, ha némileg gyorsabb
észjárású. Ha nem, nem; az ágyban talán még így is beválik.
  - Oké, oké - hadarta a repcés pasas, eldobva fegyverét. - Nyertél. Ne bántsd!
  Visszalöktem a stukkert a hónaljtokba.
  Vis Major döbbenten állt a szín peremén, akár egy játékautomata, amelynek
éppen elnyerték az összes pénzét.
  A túsz és támadója pedig összeborult, miként Bonnie és Clyde, s csaknem
meghatódtam lírai jelenetük láttán. Már-már azt mondtam: menjetek haza, a fene
belétek, de mielõtt rekedtesen megszólalhattam volna a szamurájon
végigvillámlott a felismerés.
  Mindenekelõtt elnevette magát, ama csúf-féle nevetéssel, majd elkomorult, és
bilincsbe foglalta a szerelmeseket, mondván: ásó, kapa, nagyharang, míg a
fogdaajtó el nem választ benneteket.
  A boltos elõmászott a fedezékébõl, ám a fejét ért baleset miatt nem volt
teljesen ép, mármint szellemileg. Legalábbis erre gyanakodtam, midõn felhágott
a kockacukor tetejére, és játékosan táncos vetkõzési jelenetbe fogott, miként
egy fura faun.
  Vis Major kudarcként értékelte a történteket. Egyre csak engem méregetett, s
fejét ingatta.
  - Honnan tudtad te, s hogyan nem láttam én?! - tépelõdött, miután az
egyenruhás kollégák megszabadítottak a ravasz rablópárostól. - Azt hittem,
fölöslegesen vagánykodsz.
  - Szoktam?
  - Nem - felelte, majd hozzáfûzte: - Szokhatnál, voltaképpen. Honnan tudtad?
  Õszintén vállat vontam.
  - Tudtam. Hetedik érzék? Ösztön? Nõi mivolt? Testbeszéd?
  - Jézusom - nyögte a szamuráj. - Mától félek tõled.


  És tényleg félt.
  Tovább autóztunk a városban, elõkelõen távol egymástól, holott csupán a
kézifék állott közöttünk.
  Arra gondoltam: talán bátorítanom kellene a pasast. Másként honnan a fenébõl
tudhatnám meg, érzi-e azt, amit én?!
  Halaszthatatlan szükségem támadt egy tanfolyamra, amelyen sebtében
kitanulhattam volna a "Hogyan bátorítsuk a hullamulya pasasokat?" címû téma
fortélyait.
  Nos, méláztam, talán leejthetném a keszkenõmet.
  Na és? Felveszi, visszaadja. Bárki megtenné. A tett nem hordoz jelentõséget.
  Esetleg meghívhatnám egy italra a hajlékomba.
  Járt már ott, és ötlettelennek bizonyult.
  Visszamehetnénk a parkba.
  Na igen, a parkban történtek segítségével alighanem megoldhatnám a
problémámat.
  Mindössze csak meg kellene beszélnünk a kézfogást, az ölelést, az észveszejtõ
csókot.
  - Megfigyelted, milyen szerelmesek az emberek ma éjjel? - cseleztem bátorítás
gyanánt.
  Õ is töprengett valamin. Szavaim hallatán felpillantott az örökkön egyhangú
útról.
  - Hol? - kérdezte, különösebb érdeklõdés nélkül.
  - A szívük mélyén - feleltem mogorván.
  Rám hagyta. Gurultunk tovább.
  Nem tudtam, mitévõ legyek, jóllehet nem voltam szexuális újonc, csakhogy
ezidáig általában a pasasok kezdeményeztek; legalábbis e hitben tették meg a
felém közelítõ lépéseiket.
  Persze, mindig adódtak nehézségek. A gimnáziumbeli fiúmra rettenetesen
vigyáztak a szülei. Nyaralni is magukkal vitték. Mi mást tehettem, velük
tartottam. Külön szobát kaptam, este a mama lányregényt nyomott a kezembe,
azután a szomszédos hálóban lefektette a tizennyolc esztendõs kisfiát, majd
letelepedett a nappaliban, és elmerült a szombat esti saga bámulásában.
  Átsurrantam a fiúhoz. Jaj, szörnyen untuk már az ágyat, a kommercionális
lepedõt! Bevackoltunk a lakályosan ómódi, görgõkerekes fotelba, s míg a másik
szobában bömbölõ tévében az azon heti bonyodalomszálak kuszálódtak keresztül s
kasul, mi átadtuk magunkat a test örömeinek.
  Hevületünk átragadt a fotelra, amely lendületbe jött, s vad száguldásba
fogott, akár egy dodzsem, és a parkett lejtését követve, harminc kilométeres
sebességgel átszakította a nappaliba nyíló kétszárnyú ajtót.
  Összekuszálódott végtagokkal, világítóan meztelenül söpörtünk keresztül a
színen, viszont illedelmes kórusként kiabáltuk:
  - Csókolom, anyuka!
  A mama belesikított a sagába, a papa elejtette a flaska sört.
  Dodzsemünk átrepített minket a békésen hortyogó kutyán, a hasztalan ellenálló
konyhaajtón, majd lendületét vesztve megtorpant a szembeni falnál.
  Drámai jelenet következett, amelyet az ebédlõasztalról lerántott kifli- és
bögremintás abroszba burkolózva élveztünk végig. A mama oly mértékben kiakadt
erkölcstelenségünkön, hogy még a pápát is szóba hozta.
  Férje azonban új sört bontva meghersegtette borostáit, s azt kérdezte:
- Emlékszel a nászutunkra? Marokkóban?
  A mama azonmód amnéziát kapott, és szigorú szemvillanásokkal próbálta
hasonlóra késztetni férjét is, mindhiába.
  A papa fiához fordulva, a messzi múltba révedõ tekintettel, vibráló mosollyal
elnosztalgott.
  - Arrafelé kocka-forma házakban élnek az emberek. A perzselõ napot a
lapostetõn vészelik át. Nagyon tetszett nekünk, hogy a csillagos égbolt alatt
szerelmeskedhetünk. Különben az egész falunak tetszett, merthogy kinn volt ám a
háza tetején mindenki, és nem dicsekvésképpen mondom, de az összes
orgazmusunkat megtapsolták!
  - Most min nevetsz? - kérdezte a szamuráj.
  - Nevettem?
  - Igen. Nevettél.
  - Eszembe jutott valami.
  - Oszd meg velem.
  - Ezt a járgányt megosztjuk. Bûngátoló tevékenységünk nagy részén is
osztozunk. Mennyit akarsz még?
  Ez azért eléggé bátorító lehetett. Mindenesetre: provokatív volt.
  Azt felelte:
  - Ha kívánod, a koporsóban is összehúzom magam, hogy mellém férj.
  - Nem hiszem, hogy végül marad belõlünk annyi, amennyiért érdemes volna
összeütni egy akkora ládát.
  Ezután meséltem neki a dodzsemrõl. De úgy fogalmaztam, mintha a legkedvesebb
ismerõseimmel esett volna meg a bizarr kaland.
  Átlátott rajtam.
  - Miért nem mentél hozzá?
  - A foteloshoz? Csak a testem volt szerelmes.
  - Elég is ennyi - felelte. - Gondold át a mi helyzetünket. Szexuális
szemszögbõl nézve kifogástalanul egészségesek vagyunk, nap mint nap összezárva
ebben a kaszniban. Elõbb-utóbb köztünk is felötlik a gondolat.
  - De hiszen már rég felütötte a fejét.
  A szamuráj rám csodálkozott. Még a kocsit is megállította.
  - Igen?! Miért nem szóltál rögtön?
  - Mi lett volna?
  - Ha szólsz? Hát, gondolom, jobban adtam volna magamra, ritkábban nyavalygok,
vigyázok, nehogy a szemed láttára verjenek agyon, meg effélék.
  - Nem kell akarnod, hogy imponálj.
  - Anélkül is...? - sóhajtotta.
  Mindezt haláli könnyedséggel, élcelõdõ stílusban adtuk elõ. Így persze nem is
tudtam meg, hányadán is állunk.
  Tudnom kellett.
  Az ordas szerelem. Egy Robert Longo-grafika járt a fejemben, amely csókolózó
férfit és nõt ábrázol, egymást faló, nyelõ, önfeledt párt, koponyájuk tarkó
felõli oldalán a másik arcukkal: vérszomjas szemû, hegyes szemfogú, vicsorító
farkasokkal.
  Hát igen.
  Tovább csobogtunk a forgalomban. Bambi hallgatott, mi is azt tettük.
  Vérfolt-vörös lámpa állta utunkat.
  Az elõttünk veszteglõ kocsi vezetõje a mellette szobrozó járgányban ülõ nõnek
mutogatott valamit. A jelzés közérthetõ volt, és eléggé sértõ.
  A nõ jócskán megbántódva, habozás nélkül válaszolt. Mindkét kezét igénybe
véve mutatta, micsodának, és mekkorának tartja a pasast.
  Idõközben a lámpa visszazöldült, ám a titáni nemiszervvel összefüggésbe
hozott fickó agya belilult.
  Mielõtt a nõ elporozhatott volna, a pasas a jobb oldali ülésen átvetõdve
kiszökkent a kocsijából, és csaknem leszakította az ajtót, hogy kitépje az
ülésbõl a hölgyet.
  Viharosan egyoldalú pofozkodás kezdõdött.
  Vis Major kirúgta maga alól a járgányt. Két lépéssel a jegesmedve-szabású
fickó mellett termett, és félreütötte a karját.
  A nõ sírva a földre zuhant. A pasas kihúzta magát a szamuráj elõtt.
  - Menj dolgodra, ha jót akarsz! - ajánlotta. - Ez a hülye buksza direkt
kikezdett velem!
  - Ó, igen! Egyszer rávillogtam, mert úgy vezet, mint három ámokfutó! -
zokogta orrhangon a nõ.
  Vis Major mélyen elcsodálkozott.
  - Ezért kell verekedni?
  - Na, menj a seggbe, hapsikám, mert veled folytatom! - fenyegetõzött a pacák.
Habfehér selyemöltönyében úgy festett, akár egy önmagától mámorgó pankrátor.
  - Szívesen lerúgnálak - felelte a szamuráj kedvesen -, de nem teszem, ha
illendõen bocsánatot kérsz a hölgytõl.
  - A kurva anyja kérjen tõle bocsánatot, amiért a világra nyomta! Te meg ne
pöffeszkedj itt, mert én Serafino vagyok!
  Vis Major közel tartotta a fülét a pasas szájához.
  - Ki vagy?!
  - Serafino! - A jegesmedve két ököllel pufogtatta a mellkasát. Forgolódott,
mintha a ringben volna, gyönyörûségtõl hörgõ közönsége elõtt.
  - Serafino?! - ismételte Vis Major.
  Érte indultam, beleunván a parttalan kankodásba. Rám meredt.
  - Te tudod, ki az a Serafino?
  - Azt nem, de Shakespeare-t ismerem - feleltem.
  - Személyesen? - kérdezte.
  - Figyelj rám: nem vagyok hajlandó reggelig itt ülni, és ezt a hülye
szövegelést hallgatni. Tele van a topánom a fajtáddal.
  - Eszerint azonos fajtába sorolsz vele?
  - Pontosan. És most takarjatok be, hogy ne maradjatok verekedetlenül.
  Vis Major a jegesmedvéhez fordult.
  - Hallod?
  A pasas méltó válaszon töprengett, a hurkásra pofozott arcú nõ berogyott a
kocsijába, körülöttünk minden autós a kürtjén tenyerelt, mivel rendesen
feltartottuk a forgalmat.
  - Nos - mondta a szamuráj. - Kérj bocsánatot, Serafino.
  - Nemsokára én leszek a legnagyobb, leghíresebb pankrátor! - dicsekedett a
jegesmedve.
  - Szerintem szikrányi jót sem tesz a hírnevednek, ha nõkkel szemétkedsz -
vélekedett Vis Major.
  - Az én közönségem harapja az erõmet!
  - Erõt?! - nevetett a szamuráj. - Kell ahhoz erõ, hogy nõt üss?!
  Amúgy torkuk szakadtából csevegtek, tekintettel az éktelen kürtölésre.
  Néhány autós, bárkáját elhagyva, körénk gyûlt.
  - Ez itt Serafino! - büszkélkedett új ismerõsével Vis Major.
  Többen úgy vélték, hogy ettõl még lazán elhordhatnánk magunkat az út
közepérõl.
  A terrorizált nõ kissé magához tért a sokkból, és a Mitsubishibõl kipattanva
megjegyezte, hogy szeretné feljelenteni Serafinót, ergo, valaki szíveskedjék
kihívni a zsarukat.
  Ezt hallván a jegesmedve visszament machóba, és nekifutott, hogy megverje a
majd' ötven kilós hölgyet.
  Eszméletlenül untam a históriát. Volt két lábam; az egyiket Serafino útjába
löktem.
  A sziklafejû már lendületben volt, midõn elbotlott bennem. Azért persze
futott tovább, de kissé koordinálatlanul.
  A nõ elhajolt elõle, õ meg intenzíven a Mitsubishibe verte azt az
elhíresülésre váró gránitfejét.
  - Ne szórakozz vele! - óvott a szamuráj. Ezek bitang erõs palik ám.
  - Gyanítottam is, hogy nem ok nélkül hízelegsz neki. Ha a jégi maci nem lenne
erõs, rég a flaszterba köpülted volna.
  - Szerinted félek tõle? - kérdezte.
  Nem állt módomban válaszolni, mert a jegesmedve immár felém tartott, mint egy
tekegolyó. Láttam már vagy egy menetnyit - tovább nem nézhettem, érzékeny
gyomrú lévén - az ilyenfélék meccseibõl. A légkalapács és az ütvefúró
együttesen sem olyan elsöprõ erejû, mint ezek a díszes izomrobotok.
  Serafino tépett felém a tenger súlyával, s közben teli tüdõbõl üvöltött, a
hatás fokozása végett.
  Meg is rémültem, miként illik.
  El is ugrottam, éppen akkor, midõn felhasalt a levegõre, hogy elmángoroljon.
  Szuperszónikus sebességgel húzott el mellettem. Röptét a mögöttünk toporgó
járgány szélvédõje fékezte le valamelyest.
  Serafino elöl bement a kocsiba, hátul kirobbant belõle. Végighemperedett a
csomagtartón, aztán flasztert fogott.
  Nem irigyeltem a mosodását. Mire a fehér selyemöltönyös pacák felkecmergett a
földrõl, már csak barnamedvének volt jó. De annak tök élethû volt.
  Újra támadott. Az összes Cooper-regény borítója elpergett a szemem elõtt.
Valami flinta kellett volna.
  Vis Major félrelökött a vérmaci elõl, és végre bedobta magát. Megjegyzem a
tülkök és más méltatlankodó hangok tüstént elhallgattak; síri csend támadt az
utcán. Izgalomtól parázsló tekintetek figyelték a mûsort.
  Nem válthattam csatornát, ezt kellett néznem. Különös balett került mûsorra.
  Serafino teljes súlybedobással és irtózatos lendülettel támadott.
  Vis Major az alkatához képest hihetetlen fürgeséggel, táncos könnyedséggel
mozgott. Félelmetesen tudta a testét.
  A gyatra lámpafényben jószerivel csak annyit láttunk, hogy egy nekikeseredett
faltörõ kos egyre lankadtabban, mind értetlenebbül döng, dübörög a villámló
szamuráj körül.
  Serafino nekifutott, dózerolni készült, ám röptében folyton ütköznie kellett,
hol egy talppal, hol egy ököllel, mely olyan gyors volt, hogy szinte nem is
látszott.
  Aztán egyszer sikerült neki: elkapta Vis Major derekát, és ekkor
megmutathatta, milyen remek diszkoszvetésben.
  A szamuráj borzalmasan elszállt. Fogadni mertem volna, hogy egyetlen ép
csigolyája sem maradt. Serafino utána robogott. Teli talppal készült a gyomrába
robbanni, ám a tetemnek vélhetõ test félrerebbent elõle. A medve felsikoltott
kínjában, midõn sarka az aszfaltba roppant.
  Vis Major felszökkent, elmenni látszott a gyötrõdõ pankrátor mellett. El is
ment, de közben történt valami, amit reflektorfényben sem igen érzékelhettünk
volna, oly szélsebesen zajlott le. Úgy sejtem, a könyöke lehetett a történés,
és alighanem Serafino tarkójával összefüggésben.
  A pankrátor sem gondolhatta végig, mi történt vele. Zokszó nélkül hasra
feküdt. Sokáig hevert a földön, senkivel sem kommunikálva. Maradéktalanul
vegetatív volt.


  Mélán ültem a kocsiban.
  Vis Majort furdalta valami. Addig-addig furdalta, mígnem rákérdezett, mi a
fene bajom van.
  Megmondtam neki kereken, õszintén, kendõzetlenül.
  Meglepõdött.
  - Amikor még nem verekedtem vele, azért ótvaroltál. Most meg azért leprázol,
mert megtettem?! Mi a rossebet kellett volna csinálnom?!
  - Valami intellektuálisat - morogtam.
  - Tehát valami intellektuálisat - summázta. - Kicsit konkrétabban...?
  - Na jó, nem akarok többet foglalkozni ezzel a dologgal. Mélységesen undorító
volt az egész. Errõl ennyit.
  - Akkor mirõl tovább? - kérdezte.
  Lett volna tippem, mégis hallgattam. Végre is, rajtam kívül - Serafinót nem
számítva - mindenki elégedetten került ki a szituációból. A monoklisra pofozott
nõ szinte kezet csókolt Vis Majornak, az autós közönség is derûsen távozott az
arénából. A kollégák csupán azért méltatlankodtak, mert alig tudták rabomobilba
emelni a vége-hossza nincs, merev pankrátort.
  Sokáig hallgattam, reggelig is kihúztam volna.
  A szamuráj türelmesen várta válaszomat, majd kikormányozta a kocsit az út
szélére, leállította a motort, és megérintette az államat, mintegy kérvén, hogy
nézzek rá.
  Megtettem. Talpnyaló utcai lámpa lógott fölöttünk, glóriát gyújtva a pasas
haja köré. Az ellenfény miatt nem láttam az arcát, s mégis. Tudtam, felvonja
félbetöröttnek tetszõ szemöldökét, legalább az egyiket, s tágra nyitja
színejátszós szemét, hogy jól lássa rajtam ezután következõ szavai hatását.
  - Na, ebbõl elég - mondta. - Teljesen nyilvánvaló, hogy elõbb vagy utóbb
beüt, de ne kerteljünk, hiszen túlestünk rajta: beleszerettünk egymáséiba.
  Jól hallottam, így hangzott: egymáséiba.
  Egyik arcizmom megvonaglott, akaratom ellenére.
  Észrevette, hát persze.
  - Nos - folytatta, kurtán köhintve -, tehát beleszerettünk egymáséiba.
  - Hasba szúrlak, ha még egyszer kimondod.
  - Egyszóval: egymáséiba szerettünk, de téged nem szeretlek, te sem engem. Hol
a taszítás, hol a vonzás erõsebb...
  - Robert Longo - szúrtam közbe.
  - Ne keverj bele idegen palikat. Hanem azt mondd: mitévõk legyünk?
  - Mitévõk legyünk? - ismételtem megrökönyödve.
  - Nos?
  Nevettem, nehogy feltûnjön: sírnom kellene.
  - Beszéljük meg, sõt, beszéljük végig - ajánlottam pengeéles mosollyal.
- Várj, kényelembe helyezkedem az ülésen. Jó. Most lemegyek. Alfában vagyok.
Máris bétában járok. Jöhetsz! Lassan, meggyõzõen kezdd mondogatni: drágám,
neked viharos orgazmusod van. Rajta!
  - Segítség - sóhajtott a szamuráj. - Hagyjuk el a komplikációkat. Akarod,
vagy sem?
  - Úgy érted, igaziból? Akarok-e istenigazából kefélni veled? Most? Itt? Ebben
a hangulatban?
  - Nem most, nem itt, és legalább fele baráti hangulatban. De csakugyan a
kefélés a kérdés.
  Bekapcsoltam a belsõ világítást. Látnom kellett az arcát. Nem engedte meg a
vonásainak, hogy árulkodjanak. Már ha egyáltalán lett volna mirõl.
  Reméltem, hogy nem hallja, miként roppan össze bennem minden álmom.
Kinyújtottam a kezemet, és megsimogattam az arcát.
  - Fordulj egy kurvához, Vis Major - mondtam csendesen.
  Elvigyorodott.
  - Ezt elprofanizáltam - sóhajtotta, nem kevéssé elégedetten. Megfogta a
kezemet, és a tenyerembe csókolt.
  Rámosolyogtam.
  - Dögölj meg - suttogtam édesen.


  Öt perc sem tellett tova, és alkalom nyílott rá.
  Bambi szólt az éterbõl, s friss buliba küldött minket.
  Kopottas bérházba szólt a meghívás, ahol is, nincs öt perce, a lifthez érkezõ
társaság legnagyobb döbbenetére egy veszett tekintetû, vérfoltokkal éktelen
öltözékû, lefûrészelt csövû mordályt szorongató pasas robbant ki a leérkezõ
fülkébõl, s heveny zavarában, mivel a kijárathoz vezetõ utat elállták elõle,
bevette magát a labirintus-szerû pincébe. Az odacsõdülõ egyenruhásokat
golyózáporral fogadta. A pasas momentán a pincében lappang, a zsaruk a
lépcsõházból szólongatják.
  - Megnézte valaki, melyik lakásban járt a fickó? - kérdezte Vis Major. -
Gondolom, nem csirkével vérezte össze magát.
  - Felmerült bennük - közölte Bambi. - De nem mernek elmozdulni a pince elõl,
nehogy kitörhessen. Mondtam, hogy direkt téged küldelek, és te majd eldöntöd,
felébresszem-e a rohamlegényeket.
  - Félek, hogy elbírok vele - felelte a szamuráj.
  Felmorrantam mellette. Ekkorra már különvált Bambi hangjától, és kecsesen a
térdemre ejtette a tenyerét.
  - Serafino hozzád képest csak egy önbecsülési válságban szenvedõ, görcsösen
gátlásos, ibolyaian szerény lótetû - vélekedtem, pokoli dühösen. Nem löktem
félre a kezét, végre is nem rá haragudtam.
  Hanem magamra. Hogyne, hiszem csak az imént töprengtem vagy fertályórácskát
azon, miként bátoríthatnám. S lám: hogy' felbátorodott!? Lazán elõadta, mi
nyomja a szívét. Õ tehet arról, hogy nem azt hallottam tõle, amire vágytam?!
  Beszíjaztam magam, kiékeltem a lábamat. Nem azért, mert százharminccal
söpörtünk Fertõ City legfertõsebb negyedében, nem. Mellesleg egyáltalán nem
tudott érdekelni a mordályos pacák a pincében.
  Derinára gondoltam, mivel a helyzet és az idõpont éppen a rá való gondolást
indokolta a legkevésbé. Derinának volt néhány harmonikus, kis szerelme, és volt
egy disszonáns, nagy érzelme. S mert egy ideje gyanakodtam, hogy nagynéném
bennem akar reinkarnálódni, ezúttal újra gyanút fogtam: már meg is tette, s
ezáltal nekem is osztályrészemül juttatja ama egetverõ, nagy disszonanciáját.
  A történet felelevenítésére nem maradt idõ. Megérkeztünk a tetthelyre.
  Az egyenruhások egyszerûen imádták a szamurájt, hisz õ készült bemenni
helyettük a leprába. Engem is kedveltek, mint az eszement hû társát.
  A gondnok csecse vázlatrajzzal fogadott bennünket. A pince körbejárható, a
fülkék egymásnak háttal, az ajtóra merõleges sorokban helyezkednek el, szám
szerint tizenkettõben. A lejárat mellett található villanykapcsoló a lenti
folyosó megvilágításához szolgál, egy-egy égõt kelt életre a tizenkét soron. A
lakatra zárt fülkék lomok, sportszerek tárolására használatosak - folytatódott
a tájékoztatás. És ha véletlenül akad olyan is, amelyik nincs bezárva, a
mordályos fickó akár ott is elbújhatott elõlünk.
  - Bármikor hátba lõhet benneteket, csak menjetek! - bíztatott az egyik
egyenruhás.
  Vis Majornak több sem kellett. Átgurult a vállán, és máris lenn volt a
pincében, a lépcsõvel szemközti fülkesor takarásában. Kilesett a labirintus
lépcsõ felöli folyosójára, és intett, hogy mehetek.
  Besétáltam. Halk, fémes csikordulást hallottam jobbról, midõn beléptem a
félhomályba. Akár patkány is lehetett, üres konzervdobozzal vacakoló. Nekem tök
nyolc volt: ugrottam.
  Hajszálpontosan abban a pillanatban suhantam el a falszegélynél álló szamuráj
mellett, amikor lövés dörrent a gyanús irányból.
  Vis Major tüstént visszalõtt, noha csak úgy találomra.
  A falnak dõltem, lehunytam a szemem, s végigvettem, mire volna szükségem a
szokásosakon (pszichiáter, logopédus, váltás Libero) kívül.
  Atya! Egy atya kellett volna, holott sosem voltam vallásos, ám mert hajdan
engem is megkereszteltek, gondoltam, az utolsó kenetre is jogot formálhatok.
  Vis Major simult mellettem a falhoz, válla az enyémhez horzsolódott.
  - Nem akarod? - suttogta.
  - Most kell megbeszélni?
  - Ha félsz, ne csináld. Menj vissza, fedezlek.
  - A fene se megy vissza, hiszen már a lejövetelkor majdnem torzót csinált
belõlem. Kapjuk el!
  - A túlodal a tied. Megyünk elõre, sorról sorra, mindig együtt. Balra
indulunk.
  - Ennél megfontoltabb tervet is kovácsoltak már a történelem során,
kisebb-nagyobb hadfõk - dünnyögtem.
  Stukkerem, akár egy angolna, folyton ki akart siklani izzadó markomból.
  Bezzeg a szamuráj dögösen markolta fegyverét, s elõzékenyen azt az oldalt
választotta, amelyiken a mordályos pacákot sejthettük. Átsasszéztam a
labirintus túlsó partjára, minden egyes fülkeajtó elõtt megtorpanva, tüzelésre
készen.
  A sarokra érve hátralestem. Vis Major intett.
  Kitörtünk. Legfeljebb öt méternyit kellett futnunk a következõ sarokig. Mégis
inkább a Sidney-Peking-maratonit választottam volna.
  Egyszerre érkeztünk. Meglapultunk a fal mellett. Nem történt semmi.
Leszámítva persze a szervezetemben végbemenõ akut öregedési folyamatokat.
  Úgy saccoltam, hogy a lövöldözõ pacák három sornyira lehet elõttünk. Féltem.
Attól is, hogy teljesen amortizálódom, mire odaérünk. Addigra hajam, fogam
elpotyog, szememre hályog hull, hallásom tropára megy. Málladozó csontjaim
szétperegnek. Három sor múlva csupán egy zsák mész marad belõlem.
  E gondolat végére átitatódtam adrenalinnal.
  Vis Major intett, s ez újabb öt méter maratonit jelentett. Repültem.
  Láttam: röptömben láttam meg a fal mellõl kilógó kézfejet, a kurta csövet. A
villanást.
  Elvetõdtem.
  Hallottam, hogy valaki rettenetes hangot hallat, egyszerre rémültet és
rémisztõt. Én voltam.
  S hogy ne halljam e szörnyû sikolyt, tüzet nyitottam.
  Hason kúsztam elõre a csábító sarokig, hüllõket elsápasztó sebességgel, vadul
lövöldözve, végül már üres tárral.
  Elhúzott fölöttem néhány golyó, salétrom pergett a hajamra; de megérkeztem,
elevenen.
  Bevettem magam a fal mellé, nem is figyeltem, odaért-e a szamuráj.
  Rekordidõ alatt cseréltem tárat, tudván, hogy csak az életem múlik ezen.
  Még két sor. Ha idõközben a mordályos pali nem teleportált másüvé.
  Ismét hasra vetettem magam, s egy kisegér szemmagasságában lestem ki a
folyosóra, Vis Majorról teljesen megfeledkezve.
  Mákomra. A lövedékesõ a fejem fölött robajlott el.
  Visszarándultam. Ott tartottam, hogy eldobom a francba a stukkert, és máris
megyek a munkaközvetítõhöz. Nem kell ez nekem. Még civilben sem. Várható volt,
hogy tizedmásodperceken belül megõrülök.
  Megtébolyodom, és táncra perdülök, mint a fûszeres a kockacukrokon,
megtépdesem a ruháimat, miként a fûszeres is vetkezni kezdett a vész múltán.
  Hoppá. Majd a vész múltán. Újabb löketet kaptam adrenalinból.
  Kilendítettem a kezemet, és a levegõbe lõttem néhány államkincstári golyót.
  Utánuk vetettem magam, és alighanem elõbb értem a következõ sor végére, mint
küldeményem a szemközti falhoz.
  Kisvártatva, de nem kis spéttel Vis Major is megérkezett a másik végen. A
világítás ugyan nem volt mennyeiként jellemezhetõ, mégis élesen láttam, hogy
átkozottul dühös rám, s ennek már-már Serafino jelképszótára szerint adta
jelét.
  Visszaintettem, hanyagnak szánt mozdulattal.
  Aztán egy másodpercre eszméletemet vesztettem: eszembe jutott, hogy vége, már
nincs hová mennem. A következõ sorban a halálosztó vár rám, momentán bizonyára
kacag a markába.
  Jaj nekem. Hová legyek? Beülhetnék egy lomfülkébe. Biztosan találok egy szál
gyertyát, annak fogytáig végig is futnék rövid életem emlékein. S aztán?
  Oldalra pillantottam. A szamuráj mutogatott valamit. Holtbiztosan nem azt,
hogy induljak. Ám, mert erõsen zavart voltam, bárminõ jelzést ekként
fordítottam volna. Meg egyébként is teljesen herótom volt.
  Kilõttem magam. Indulatszó szegõdött a nyomomba, de mire utolért, késõ volt
visszafordulni.
  A sarokra értem.
  Arra a sarokra.
  Elképesztõen ronda tetemet csinál az emberbõl a lefûrészelt csövû mordály.
Képtelen voltam belenyugodni.
  Befordultam a sarkon, arra számítva, hogy beleütközöm a fegyveresbe.
Ripityommá lõttem volna.
  Csakhogy nem ütköztem bele.
  Nem volt ott.
  Holott ott kellett volna lennie. Teljes életnagyságban.
  Még sosem voltam ily mértékben ideges; biztosra is vettem: ezt nem lehet
tovább fokozni.
  Lehetett. Századmásodperceken belül sokkal, de sokkal idegesebb lettem.
  A szamuráj a sarokra ért. Érzékeltem ám; hajszál híján le is lõttem.
  Értésemre adta, hogy hülye vagyok. Belátóan bólintottam.
  Tovább figyeltem, ekkor azt jelezte, hogy induljunk el szépen egymás felé,
fülkérõl fülkére, mert emberünk másutt nem lehet.
  Nagyszerû ötlet volt. Ha eddig nem terítettük le egymást, most biztosan
megtehetjük. Melléfogásra semmi esélyünk nem maradt. Ha nem is az elsõ perctõl,
de egy ideje amúgy is tudtam, hogy ez a pasas - de miért pont õ?! - lesz a
végzetem.
  Indultunk.
  Jobbról-balról ajtók meredtek rám, tágra nyitott szörnypofákként
rémisztgetve.
  A lakatokat figyeltem. Van lakat? Nincs lakat?
  Mentem, mendegéltem, a fejemben dübörgött a vér, azután már mindenemben
dübörgött; egyetlen robbanni készülõ, ricsajos artériává változtam.
  A szamuráj is jött; lassúdad éberséggel közeledtünk egymáshoz, s ha ez egy
palota legeslegnagyobb termében történik velünk, halál romantikus lett volna,
így azonban csak arra gondolhattam, mi lesz, ha összetalálkozunk, és közben nem
leljük meg azt, akit keresünk?! Mi lesz azután?
  Lakat lakat után; a zsaru-balett jellegzetes lépéseivel úsztam az ajtók
elõtt.
  Aztán egy lakat mellett elhaladtamban, a szemem sarkából, immár távolodóban,
érzékeltem valami szokatlanul eltérõt, valami halálosan másfélét.
  És megsegített az életösztönöm, mert holtbiztosan nem akarattal, nem tudván
tettem: a magasba lebbentem.
  A fülkében rejtõzõ fickó kirúgta az ajtót, s utolért vele.
  Lezuhantam.
  És lezuhant a stukkerem is.
  A fickó pedig rajtam termett, maga elé rántott, mögém húzódott, és máris
célba vette a szamurájt.
  Mintha a fejemben robbant volna a lövés.
  Parázs-szín szikrákat köpött a torkolat.
  Látni véltem a felém süvítõ golyót.
  Összerándultam, amikor a lövés célba ért: a fegyveres megvonaglott mögöttem.
  Vér loccsant rám.
  Az elzuhanó test magával rántott. Estemben éreztem, hogy fénysebességgel
távolodom a tudatomtól.


  Ott hagytak a pince padlóján, ott hagytak a mordályos fickó földi
maradványaival, mint a Pokolban.
  Holtnak hittek volna? Elhúztak mind, az egyenruhások és Vis Major is, magamra
hagytak a tetemmel, hadd porladozzunk kettecskén.
  Felültem. Megtekintettem a lomkamra ajtaját. Igen, a lakat a hurokban lógott,
de hiányzott a pánt; ez tévesztett meg, ennek köszönhettem, hogy csaknem
meghaltam, hogy Vis Major golyót eresztett a támadóm fejébe, mintegy másfél
centire az arcomtól.
  Négykézláb másztam a pisztolyomhoz. Eltettem a stukkert, s megpróbáltam lábra
állni. Feszült a bõr a halántékomon, a járomcsontom fölött, s amikor
ráébredtem, hogy a mordályos pasas vére száradozik rajtam, kárba veszett eddigi
fáradozásom, visszaroskadtam a mocskos padlóra öklendezni.
  Aztán egy percig hülyén bámultam a körmöm alá szorult meszet; a lekarmolt
falat. Megtébolyultam.
  Felkeltem, végigbotorkáltam a homályos folyosón, felértem a lépcsõ tetejére.
Legalább ezer egyenruhás sürgölõdött a lépcsõházban, odakinn forgófények
villogtak.
  Kialvatlan szemû, fontos személyiségek érkeztek. Rám sem pillantva léptek be
a liftbe.
  Sejtettem már, hová lett Vis Major. Megtalálta a lakást, amelyben a mordályos
pasas pusztított.
  Nekivágtam a lépcsõsornak. Emelet emeletet követett. Minden fordulóban állt
egy tükör, légymocskos és homályló, s valamennyi megmutatott magamnak.
  Úgy néztem ki, mint egy zombi. Kevesebb vérrel borítva is úgy festettem
volna, mivel zombi-voltom belülrõl sütött, lelkembõl fakadt.
  A hatodik szinten halkan surrogó sürgés-forgás fogadott, a halálnak kijáró
tapintat neszei.
  A lezárt folyosó ajtajában álló egyenruhások csak rám néztek, és szótlanul
tovább engedtek. Maga mögött hagytam a lépcsõfordulóban ténfergõ, sápadt
lakókat, és elindultam egy nyitott ajtó felé, mely mögött vaku villámlott.
  A küszöbön a szamurájba botlottam.
  Vis Major átölelte a vállamat, vagy inkább a karja alá temetett, és a
szemközti falhoz sodort. Odatámasztott, akár egy szál deszkát.
  - Jobb, ha nem jössz be - mondta, és visszafordult a lakásba.
  Bementem, és azonnal igazat adtam neki. Borzalmas kép fogadott. Nesztelen
technikusok nyüzsögtek a halálon. Légies léptû fényképész körözött a vértenger
fölött; szétszaggatott testeket fotózva.
  Kihátráltam.


  Úgy éreztem magam, mint egy héj, amelybõl kifalták a mogyorót. Ültem a
kocsiban, hátraejtett fejjel, elzselésedett végtagokkal, gondolattalanul,
érzéketlenül.
  Az éjszaka kiszürkült, majd megkékült, és nappallá lett.
  A szamuráj áttessékelt a saját kocsijába. Nem szólt hozzám, õt is ellepte a
kedvetlenség. Lecsavarta az ablakot. A gázpedálra lépett, s csakhamar elhagytuk
a várost, hegyi utakon kanyarogtunk, zöldek és kékek mázolódtak el az ablak
mellett, egyre ridegebb szél vágott közénk, harmat dermedt az útra, sûrûsödött
a köd, a gumik meg-megcsúsztak, a fenyõk eltörpültek, majd teljesen elvesztek
mögöttünk, már csak az ég kékje kísért és a hegy hófoltos, fehér kövei
világítottak. Eleinte csend sistergett a fülemben, majd halk pattogás
kezdõdött, olyanféle, mint egy éledezõ rádióadóban. Egyszerre csak hallani
kezdtem: az abroncsok surrogtak a megroppanó jégen, visított a szél, s a vadul
vett kanyarokban jajveszékeltek a gumik.
  Aztán meghallottam a szívdobbanásaimat, és végre - az elsõ gondolat is
elõformálódott, és rést nyitott a rám borult halálon. Életre keltett a szelíd,
egyszerû szépség; felköhögtem a ragacsos undort, mint Hófehérke a torkán akadt
almacsutkát.
  Mélyet lélegezve ellazultam az ülésen, a szamurájra néztem. Immár beszédképes
voltam, de mit is mondhattam volna?!
  Száguldottunk az egymást követõ merész kanyarokban, a kavargó ködben, mélység
tátongott alattunk - cseppet sem érdekelt a félelem.
  Azután ereszkedni kezdtünk, mögöttünk maradtak a hófoltok, dorombolóvá
enyhült a szél, felszáradt alattunk az út, és beértünk a városba.
  Csakhamar sötét nézõtéren ültünk, tarka képek villództak a vásznon; színesen
áradóak, mesefolyammá dagadók. Elhömpölyögtem velük a képzeletbe, a végtelenné
duzzadó szabadságba, ringattam magam, megnyugodtam.
  Mozi után kávéház következett; kalácsot ettünk, tejszínes kakaót kortyoltunk,
majd kívül-belül visszamelegedve a kocsiba ültünk.
  Vis Major az ajtóig kísért; elképzeltem, hogy behívom, forró, meztelen teste
mellett talán alhatnék, aztán azt mondtam: köszönöm, és otthagytam õt a
küszöbön.
  Nem alhattam. Forgolódtam, sóhajtoztam, hánykolódtam, és mindeközben
állandóan az órát bámultam: mikor szabadulhatnék innen, mikor mehetnék vissza
Fertõ City éjjelébe, vele?!
  Vele, vele, vele.
  Mi ez? Derina. Hemzsegtek körülötte a férfiak, nyugalma árnyékába húzódva
élvezték kedves gyengédségét. Ám a mindenkori harmóniák fölött folyton ott
lógott Peter, mint egy duzzadt, bíbor felleg.
  Peter. Mit tehetett arról, hogy éppen õ tett olyan hatást Derinára?! Tök
ártatlan lehetett ebben, egyszerûen õ kapta e szerepet, és kész. Kapcsolatuk
barátságnak indult, és a legvadabb, legszenvedélyesebb plátói szerelemmé vált,
amit valaha is szemügyre vehettem. Derina mindent átélt ebben, amit egy nõ
átélhet, ám én fel nem foghattam gyönyörû kínjait; azt mondtam: hülyeség,
gyávaság, színtiszta mazó.
  Peter, hát persze. Derina Vis Major-ja.
  Peter, a folyton utazgató üzletember, a nõs pasas, két, borjúnyi kamasz
gyerekkel, akiknek már tizenkét évesen akkora lábuk volt, mint az apjuknak.
Peter, a délceg, a ringó léptû, a nõfaló, aki félt Derinától, s akitõl Derina
mindannyiszor sikítozva visszarettent.
  Majd' megvesztek egymásért, de képtelenek voltak beszélgetni, mert halálosan
különböztek, mert örökkön vitatkozniuk kellett, s mégis, ha együtt voltak, bár
egyetlen gondolatuk sem találkozott, testük közt irtózatos vonzás lángolt.
Menekültek egymástól, majd vissza: egymáshoz. Megbeszélték a következõ
találkozót, és az addig eltelõ idõben ezerszer is elképzelték, milyen lesz,
amikor végre átadják magukat érzékeiknek, ám amikor eljött a pillanat,
valamelyikük visszarémült.
  Elcsordogáltak az évek, elfogyott Derina élete. Peter megjelent a temetésen,
káprázatos öltönyben állt a gyászolók között, magasan, szélesen, kékszemûen,
rövidhajúan, mit sem változva. Éveken keresztül öregnek, kövérnek, csúnyának
látta õt könyörtelen fiatal szemem, mert azt hittem: képtelen boldoggá tenni
Derinát.
  Holott mindössze arról volt szó, hogy tudták: ha egyszer is engednek,
elvesztik, megfojtják az oly eleven, gyötrõen izgató, viharos vágyat; nem
egymást akarták, csupán az egymáshoz húzó erõt, amely, akár valami
kimeríthetetlen energiaforrás, táplálta, serkentette õket, élniük segített;
élniük: másokkal. Peternek a családjával, Derinának a kicsinyded szerelmekkel.
  Nem egyszer láttam õket együtt. Izzottak, vibráltak, mint két, egymásról
táplálkozó áramforrás, amelyek, ha összekapcsolnák õket, kioltanák egymást.
  Derina meghalt, Peter kialudt. A temetés után megszólított, beültünk egy
bárba, nyelte a whiskyt, és közölte velem: elválik, fiát, lányát felnevelte,
nincs értelme, hogy tovább üljön a házasságában. Öregnek érzi magát,
kedvetlennek, unja a munkáját, a reggeli felkelést, elalszik szeretkezés
közben.
  Kérte, hogy néha engedjem be a házba, nem fog zavarni. Egyszer eljött,
fel-alá járt, szomorú Drakula: nem találta, nem lelhette meg tápláló forrását.
Mozgott, de nem élt már. Elment, és nem jött többé.
  Vis Majorba kellett botlanom, hogy megértsem mindezt. Eddig úgy hittem, Peter
az egyetlen sötét folt Derina szép életén. Holott õ maga volt az élet szépsége.
  Hirtelen kedvem szottyant, hogy megírjam e történetet, s bizonyosra vettem,
regényem bestsellerebb lenne az Elfújta a szélnél, s még Alexandra Ripley is
kettéharapná a tollát, ha találkozna vele.
  Váratlanul a lelkem mélyéig romantikus lettem. Mindjárt el is tökéltem, hogy
sosem leszek Vis Majoré.
  Mindjárt meg is bántam, de már el volt döntve.
  Ez megnyugtatott. Leültem az ebédlõasztalhoz, és elmerültem valami
ételféleségben és egy könyvben.


  Nem akartam hinni a szememnek.
  Üde, kipihent Vis Major várt az irodában; elém tett néhány papírost, kérvén:
aláírnám-e a tegnapi eseményekrõl készült jelentést, ám én csak bámultam õt,
mire megfogta a kezemet, ujjaim közé szorította a tollat, és segített keresztet
rajzolnom a lap aljára.
  - Mi olyan furcsa rajtad? - kérdeztem.
  Kávés csészére cserélte ujjaim között a tollat. Leült az asztal szélére,
egyik hosszú lábát átvetette a másikon, összefonta karjait, és némán
vigyorgott. Az ilyen gúzsba kötött testtartás tökéletes elzárkózást jelent.
  Nem faggattam tovább.
  Egyébként senki sem vett tudomást rólam. A Hátrányos Helyzetû Férfiak Klubja
a szombat esti Zsarubálról fecserészett. Egészen pontosan arról, hogy ki mit
fog magára ölteni, és az éj végén ki mellett óhajt kibújni a gálából.
  Amikor a szamurájhoz került a szó, õ kibontotta a karjait, lábát egy székre
hajította, elõrehajolt, és bejelentette:
  - Cameával leszek.
  Blick csaknem elájult, de felhörrent mindenki.
  - Hát ez fantasztikus! Szóval mégis?! Kibékültetek? Végre egy jó hír!
  - Gratulálok - mondtam utolsóként.
  Biccentett.
  - Micsoda különbség! - örvendezett Blick. - Kisimult az arca, mert kefélt,
aludt, borotválkozott, táplálkozott. Így kell kinézni!
  Titus hozzám fordult.
  - Okvetlenül el kell jönnöd. A kifulladásig táncoltatunk.
  - Ott leszek - feleltem.
  A szamuráj félrehajtott fejjel, felvont szemöldökkel kérdezte:
  - Táncolsz?
  - Úgy érted, hogy általában?
  - Aha, úgy. Kellõleg intellektuális a táncolás?
  - Cikizel?
  Bólintott.
  - Cikizlek.
  - Miért?
  Elfordult tõlem, végigsvenkelt a csapaton.
  - Nem láttátok hajnalban. Különben nem is nektek kellett volna látnotok,
hanem orvosnak. Egy jó szemû dilidokitól flepnit kapott volna. Maga volt a
megtestesült vérszomj.
  - Úgy láttad? - vicsorogtam.
  - Képtelen voltam visszatartani. Ment a halálba, egy szál stukkerrel. Mire
utolértem, szinte célba is jutott.
  Mélyen meghajoltam elõtte.
  - Még meg sem köszöntem, hogy megmentetted az életemet.
  - Tudom, miért nem köszöngeted. Semmi intellektuálisat nem mûveltem, csak
lõttem, mint egy állat.
  - És ha nem lõttél volna, holnap temetnénk. Téged. Millimásodpercekkel
elõzted meg a mordályost.
  - "Millimásodpercekkel"? Igen? - felállt, indiánosan összefonta a karjait,
sóhajtott, majd tovább beszélt, mindannyiunkhoz. - Yaphet, így hívták a palit.
Egy követségi titkár testõre volt. Gyakran jártak külföldre. Egyszer a
barátnõje megkérte: vigyen magával egy csomagot, és adja át egy ismerõsének.
Yaphetéket nemigen macerálták a határon, a csomag átcsúszott. A kérés
néhányszor megismétlõdött; egyszercsak Yaphet gyanút fogott, és megnézte, mit
visz: a hó láttán csaknem padlót fogott. Kérdõre vonta barátnõjét, aki viszont
azt hebegte, hogy a fõnöke bízta rá a cuccot. Yaphet elment a fõnökhöz, egy
pizzériába, kicsit szét is dúlta a konyhát, mielõtt kegyetlenül megverték
volna. Válaszul pár nap múlva holtan találta a barátnõjét. Két nap, két éjjel
nem mozdult a lány mellõl, aztán felpakolt fegyverrel, munícióval, felhívta a
követségi titkárt, mindent elmondott neki, majd visszarakta a kagylót, kocsiba
ült, és elment a pizzériás tag lakására. A pasasnál éppen buli volt. Sebaj, a
háborodott Yaphet leölt mindenkit. Végül a pincében kötött ki. A többit tudjuk.


  Kétszer is megkerültük a kocsit, mire engedett. A kormányhoz ülhettem.
  - Már régen meg akartam kérdezni: téged is foglalkoztat, kicsodák és miért
bûnöznek azok a fickók, akikkel dolgunk akadt? Olyan a munkánk, mint a coitus
interruptus. Vagy még olyanabb. Belecsöppenünk valaminek a közepébe, nem
ismerjük az elõzményeket, azután általában az utózmányokról sem igen tudunk.
  - Kérdezd meg - hagyta rám.
  - De hiszen felesleges.
  - Emlékszel a Zsaruvadászra? A gép semmire sem ment az ujjlenyomataival, ám
amikor a fotója megjelent az újságban, hamarosan jelentkezett valaki, és
megnevezte a tagot. Ne számíts drámai sztorira. A nyomozók kiderítették, hogy a
Zsaruvadász a földkerekség legtisztességesebb és teljesen normálisnak látszó
polgára volt. Már amikor éppen nem ölt zsarut.
  - Horace és Donlee? - kérdeztem.
  - Szabadon élnek, halnak. Mielõtt a szomszédné beslattyogott volna a Yardra,
hogy felismerje a fotóalbumban a pasijánál látott tagokat, megcsörrent nála a
telefon. Ama beszélgetés óta krónikus amnéziában szenved. Már arra sem
emlékszik, hogy egyáltalán volt-e valaha szomszédja.
  - Donlee-ék megússzák?
  Vállat vont.
  - Ha rajtuk múlik.
  - És ha rajtad?
  - Hogy' is múlhatna rajtam?! Csak egy dupla zéró vagyok. Hát a kocsijából
lõdözgetõ pasira emlékszel-e? Neki például semmi baja nincs, csupán egy
hangyányit videomániás. Találóbb szóval: vidióta. Akciófilmmel kel,
akciófilmmel fekszik. Ez többnyire nem túl ártalmas, nála azonban kifejlõdött a
kényszer, hogy menjen ki az utcára, és rakjon rendet, mint Bronson a
Bosszúvágy-szériában.
  - Talán még azt is tudod, hogy mi lett Sybillel?
  - Isten õrizz! Fogalmad sincs, hogy milyen szemérmes vagyok. Ha nem lennél
velem, hogy rajtam tartsd vigyázó szemedet, képtelen volnék ellenállni e heves
széptevésnek. Utána villamos rokkantkocsival furikáznék a körzetemben.
Legfeljebb a kisgyermekes anyák szíve esne meg rajtam: néha-néha letörölnék
államról a nyálat. Bocs, attól tartok, hogy mesmeg nem sikerült elég
intellektuálisan megnyilvánulnom.
  - Hagyd már ezt az izét, jó!?
  - Kyra, komolyan aggódom érted. Te is hallottad, hogy ezt a kifejezést
használtad: "izé"?! Ugye, csak nyelvbotlás volt?! Te egyszerûen nem engedhetsz
meg magadnak ilyetén pongyolaságot! Mondd csak, jól vagy? Rendesen eszed a
müzlit, a joghurtot és a szép zöld salátaleveleket?
  - Változom! - ordítottam.
  - Nofene. Magadtól?
  - Igen, magamtól. Semmit sem tehetek ellene. Megtörténik velem, és kész.
  Felnevetett.
  - Nahát! Egy metamorf a társam!
  - Nem vetted észre?
  Eltöprengett.
  - Feltûnt valami, de nem foglalkoztam vele. Most, hogy így felhívtad a
figyelmemet, el kell ismernem: tényleg napról napra furcsább leszel.
  - Furcsább?! Nem eddig voltam furcsa?!
  - Nos, eddig is furcsa voltál, ezért most annál furcsább, hogy másképp vagy
furcsa.
  - Barom.
  - Persze alapvetõ változást nem észlelek. Kezdettõl barmozol.
  - Ó, istenem! - nyögtem. Élmény veled beszélgetni.
  - Ne mondd, hogy gyatra a helyzetfelismerõ készségem. Te most magadról akarsz
hallani, és éppen tõlem. Feszes téma. Az elsõ napokban rikító voltál,
mindenféle értelemben.
  - És mostanában?
  - Mintha kezdenénk összerázódni. Ha két ember együtt dolgozik, pláne ilyen
ügyekben, óhatatlanul szoros kötõdés alakul ki köztük, amolyan barátságféle.
Egymás kezében vagyunk. Függõségünket nem szabad összetéveszteni a szerelemmel,
például. Segítesz nekem, mert nélkülem nem boldogulsz. Lõ- és ökölcsatában
fedezlek, mert ha kilõnek mellõlem, az én túlélési esélyeim is zuhanórepülésbe
kezdenek. Ennyi az egész. Nem túl bonyolult.
  Fertõ City azon volt, hogy zavartalanul megvitassuk az összes problémánkat.
Vis Majort hallgatva nem bántam volna, ha történik valami. Ezúttal persze nem
történt.
  A szamuráj cigire gyújtott. Két szippantás után kettétörte a szálat, és
bevágta a hamutartóba.
  - Nem tudom, mire számítasz, a magam részérõl mindenféle számítástól
eltanácsolnálak. Hajtasz valamire, ez tiszta sor. Vajon mire? Tudni szeretnéd,
hol járok, amikor nem melletted ülök? Tényleg eldugtam Marianót? Valóban
keresgélem Ballerini lányát? Mivel ettem a tábornokot: halkéssel vagy
pirítóssal? És ha bármit megtudsz, azt más is megtudja? Nem, ennél tisztább
lélek vagy. De akkor mit akarsz? Magaddal rántanál a változásba? Lehet, hogy jó
nyomon járok? Az elsõ napon úgy hatottál rám, mint egy nõimitátor, aztán meg
úgy, mintha férfinak akarnál látszani. Kisvártatva nõiesedni kezdtél, a
folyamat viharosan felgyorsult, és ez nem maradt hatástalanul a hormonjaimra.
Szent Vazelinra esküszöm: Blickkel sosem smároltam volna a parkban. Fontold meg
a javaslatomat. Kóstoljuk meg egymást, hogy ezen is túl legyünk. Utána sokkal
higgadtabbak leszünk. Kigyógyulunk a heves szívdobogásból, meg egy sor egyéb
nyavalyából.
  - Biztos?
  - Biztos. Nyugodtan gondold végig. Reggelig nem kell válaszolnod.
  - És ha nemet mondok?
  - Fene tudja, mi történik. Játszom a gondolattal, hogy elõvegyem HáKát, és
közöljem vele: nézd, vízfejû barátom, én így nem tudok dolgozni. Ha csak
megpillantom Kyrát, nyálzani kezdek, a kezem folyton a térdére akar tévedni, a
szám a szájára, a hajába. Olyan gondolataim támadnak tõle, amelyek elmondásával
akár telefonos szex-szolgáltatást is elláthatnék. Egészséges ez? Naná, hogy
nem, bár nagylány vagy már, megmondom neked, mi egészséges.
  - Meg ne mondd!
  - Most mi van?! - nyögte jellegzetes komisz mosolyával. - Bepánikolsz? Ez
persze csak az egyik verzió volt. Lehet, hogy nem fordulok HáKához. Lehet, hogy
nem szeretném, ha eltenne mellõlem, mert szívesen dolgozom veled.
  - Mondd még egyszer.
  - Nem marad más megoldás, mint az ordas erõszak. Nem lesz könnyû, figyeltem a
csatamodorodat, de azért el kell ismerned, hogy én vagyok a jobb. Muszáj
kipróbálnunk? Nem bánom, a cél érdekében még fogáldozatra is kapható vagyok.
Nos?
  - Esetleg, véletlenül, bólingozás és nagybõgõzés közben a feleséged nem hozta
szóba, hogy egy rothadott, cinikus lelkületû tetû vagy?! - érdeklõdtem.
  - Jut eszembe - felelte -, megfogadtam az analitikusom tanácsát, vagyis a
tiedet, és tárgyalást kezdeményeztem házastársnõmmel. A diplomáciai esemény
teljes sikerrel zárult. Cameával azóta kizárólag lakáscserérõl,
bútorszövetekrõl, függöny-modellekrõl és más lakberendezési témáktól lehet
csevegni, óraszám. Személyemnek, személyes tárgyaimnak többé nem esik
bántódásuk. A különválásig arra is hajlandó, hogy mosson, fõzzön rám, álmomat
ne háborgassa. Ha netán nem akarnál a nyakamba ugrani, vigyázz, mert megteszem
én.
  - Nem igaz - sóhajtottam.
  - Színigaz. Mondtam neki, hogy túlteszem magam a szívemet marcangoló
férfibún, és ezentúl csak az õ boldogítása lesz életcélom. Ezután tájékoztatást
adtam arról, mi az, ami õt boldogítaná. Õ azt válaszolta: tényleg. Békét
kötöttünk. Szombaton velem jön a bálba, mivel személyesen akarja bejelenteni
Blickéknek, közös barátainknak, hogy fehér emberek módjára barátilag válunk meg
egymástól. Ezúton kérlek arra, hogy rendesen öltözz fel a bálra, ne provokálj
ledér ruházkodással, ám ez mind semmi, más pasasokat se heccölj libidóilag, ha
nem kívánod, hogy késelésbe forduljon az estély. Mielõtt rákezdenél: igen,
ittam, csakis ezért engedtelek a kormányhoz. Ittam: whiskyt, konyakot, nem
keveset, mert nem minden nap kell lemondanom a jó öreg házamról, mert Cameát
ismerve három hét sem kell, és valami kalitkában fogok kucorogni, hallgatva a
köröttem lakók tévéit, véce-öblítõit, valamint a lak-kaszárnya elõtt ácsorgó
kocsik nyakra-fõre vonyító riasztóit. Ó lakók, kik környezitek egymást, úgy is
mint szomszédok! Gyönyörû, kényszeredett vigyorgások néznek ki: "kis kezit
csókolom, körömtõl hónaljig, hát hogy s mint tetszik lenni"?! Lehet, hogy én
leszek a telepi médium, akivel mindenki ordítozni akar?! A szinte
kötelezettségként ápolt szomszédi viszálykodás amolyan libidó-átvitel; nem más,
mint a régen nélkülözött kefélés, a jóízû élet és még a franc tudja mifene
hiányában fellépõ feszültség levezetése, mely így fest a gyakorlatban: válassz
ki valakit a lakószférádban, áldott-békéset, és lépten-nyomon köss bele.
Ordítozz vele, köpd le, fújd bele az orrodat, verd krémesre, vagy amit akarsz,
csak neked jó legyen, ha egyszer nincs rendben az életed, leginkább a
szexuális. Hát ez a libidó-, avagy töfi-átvitel. Orális szex helyett verbális.
Ne hidd, hogy csüggedek. Vis Major nem csügged. Akár ezredszer is újra kezdem
az életemet, mindig lentebb; a híd aljáig meg sem állok. Alá a lejtõn, hurrá!
Meg ne sajnálj! Legfeljebb csak azért imádkozz, nehogy fegyveresekbe botoljunk
ma éjjel, mert agyoncsókolgatom õket. És kérlek, ha eszembe ötlene, hogy néhány
szál virággal keressem fel Ballerinit, minden erõddel tarts vissza.
  Szólni készültem, de még nem ért véget az eperoham. Leintett, és keserûen
folytatta:
  - Még valamit: nem is ittam, csakcsupán felköszöntöttem magamat.
Születésnapom van, annyiadik, ahányadiknál egy pasas már visszapillant megélt
életére, látni kívánván, mivégre volt eleddig. Mit látok a hátam mögött?
Elvégeztem egy sor iskolát, és mégis: minden, amit tudok, nem a padban, hanem
az utcán ragadt rám. Nézzük csak, miben vagyok professzor? Bárkit, bárhol,
bármikor lefegyverzek, leölök, persze, csak a törvény nevében. Tudod, milyen
félelmetes fegyver a testem? Éjszakára mindig kinn hagyom a gardróbban, mert
nem mernék benne aludni. Voltam tiszt, vagyok pórzsaru. Voltam szerelmes,
vágytam gyerekre: fiúra és lányra is. A szerelem elmúlt, a srácok meg sem
fogantak. Többé nem kell semminõ érzelem, inkább a torkomat vágom el. Volt
házam, holnap beülök egy ketrecbe. Voltam fiatal, napról napra közelebb a
petyhüdés. Most szólj közbe, és förmedj rám: kussoljak.
  - Beszélj. Öklendezd ki.
  - Az õsrómaiak jól bevált pávatolla, ez volnál nekem?! Nincs öt perce, hogy
ennél kellemesebb ajánlatot tettem. Szeretõül kértelek, egyszeri alkalomra.
Persze könnyen lehet, hogy neked nem is lett volna kellemes. De talán jól
mulattál volna. Vedd el a stukkeremet, és bilincselj az üléshez. Ki garantálja,
hogy nem változom olyanná, mint Yaphet? Vele sem történt semmi különös, csak
éppen kirántották alóla az életét. Egyik pillanatról a másikra arra lett
figyelmes, hogy kábítószercsempésszé tették, barátnõjét meggyilkolták, elméjét
megháborították. Na? Nem akarod azt mondani, hogy elõttem az élet? Hogy
éltessen Isten? Kérdezd meg, hány éves vagyok! Kérdezz valamit, eddig örökkön
kérdezõsködtél! Lehetetlen, hogy nem maradt több kérdésed.
  - Elvágnád a torkomat?
  - El én. Most kellene?
  - Van mivel?
  - Hoppá. De esetleg lepuffanthatnálak. Vagy inkább törjem el a nyakadat? És
miért? Eutanáziából?
  Megállítottam a kocsit. A hajamat hátrarázva felkínáltam a nyakamat a
szamurájnak.
  Egy pillanatra visszahõkölt, keserûen elnevette magát, de azután a torkomra
fonta jobb keze ujjait, hüvelykujja rátalált az artériára.
  - Mint tudod, még mindig van választási lehetõséged - suttogta. - Egy
mozdulattal eltörhetem a csigolyádat, de kínosabb lenne, ha elszorítanám az
ütõeret. Szívesen szenvednél? Szeretsz szenvedni?
  - Veled ellentétben: nem - feleltem.
  A tarkómra csúsztatta a kezét. Néhány hajtincset csippentett az ujjai közé.
Finoman hátrahúzta a fejemet.
  - Sült hülye vagy - dünnyögte. - De azért kösz, ez felért egy detoxikálással.
Põrének érzem magam, põrébbnek, mint a röntgenen.
  - Rühelleni fogsz azért, mert elõttem borultál ki.
  - Rühelleni akarlak.
  - Örülök, hogy segítettem.
  - Fenét segítettél. Gyere, itt a vállam, borulj ki te is. Vagy netán az
minden bajod, hogy utálod a hamburgert és a ponyvát? Hogy apád elment a búsba,
hogy nem jut eszedbe a rosseb-virág latin neve? Na! Csak van valami komoly
bánatod is?! A férfiasságomra mondom, nekem kiöntheted a szívedet. Mi a
francért törjem ki a nyakadat?
  - Ne törd ki, ha nem akarod.
  - Akarja a fene. Szívem szerint arra kérnélek, hogy fogd magad, és menj el,
minél messzebbre. És amikor távolodni látnálak, utánad kiáltanék: gyere vissza!
Aztán elölrõl kezdeném.
  - Egyszer csak abbahagynád.
  - Amikor elmész?
  - Amikor visszajövök.
  - Így szeretnéd?
  - Mégsem így lesz.
  Bólintott, majd az arcomhoz hajolt.
  - Mitévõk legyünk? - kérdezte.
  Bambi elõállt egy tippel. Végighallgattuk, részemrõl a nyakammal Vis Major
kezében.
  A szamuráj válaszolt is, azután visszafordult hozzám. - Neked nem eshet
bántódásod - közölte, és nem értettem, mire céloz. Megsejtette, hogy jócskán
lemaradtam. - Téma vége. Innen egyedül viszem tovább a keresztet.
  Mondta. De aztán, mivel úgyis ott járt, közel az arcomhoz, megcsókolt. Szája
konyakillatú volt, nyelve praliné ízû: beleharaptam. Mihelyst átforrósodtunk,
szemérme felháborodott. Elengedett, kihúzódott az ajtóhoz.
  - Van odalenn egy pedál - közölte. - A gázé.
  - Kéred?
  - Nyomhatod te is.
  Megtaláltam az ótvar pedált. Kilõttünk a járda mellõl.
  Letekertünk minden ablakot. A kocsi kiszellõzött, nem úgy a fejünk.
  Egész úton, söpörtünkben arra biztatott az eszméletem, hogy szálljak ki.


  Nagyvárosi viszonylatban semmi szokatlan nem történt: csupán könnyûded
gyilkosságról kaptunk hírt. Egy számottevõ személyiség kacsalábon forgó
palotájánál, az erõdítésnek is beillõ kerítés elõtt strázsáló testõrök
hirtelenszerûen pár kiló golyót kaptak a fejükbe.
  Az orvlövész autóval érkezett. A kapu elõtt lelassított, letekerte az
ablakot, kiküldött egy sorozatot, majd, látván az elomló õröket, tovasuhant.
  Talán nem is akart behatolni, nem vágyta a gazda vérét, vagyonát. Alighanem
merõ passzióból vadászgatott.
  A közelben lebzselõ járõrkocsiban hot-dogozó kollégák meghallották a
lövéseket, és a támadó után vetették magukat.
  A fickót mélyen megrendítette a rendõri atrocitás. Végre is, mit ártott õ a
zsaruknak?! Azok mégis rátapadtak, szirénázva hajszolták, mi több, durván utána
is lõttek.
  A fegyveres polgár úgy találta, hogy sérelem érte a jogait. Ezért aztán
viszonozta a tüzet.
  A járõrök segítségért kiáltottak a rádiójukon.
  Mire felzárkóztunk az eseményekhez, véget ért az autós hajtóvadászat.

  A merénylõ azon kapta magát, hogy kocsija viharosan amortizálódik, ezért a
Nagyliget közelében elhagyta a rommá lõtt fedélzetet, és a fák között keresett
menedéket.
  Klassz dolog, hogy a mozifilmekben a statiszták mindig elszökkennek a
kiismerhetetlenül száguldó, járdára, kirakatüvegbe rohanó járgányok elõl.
  Snassz dolog, hogy a celluloidon innen mindez ritkábban jön össze.
  A lesilövész jajgató, vérzõ, összetört embereket hagyott maga mögött. Már-már
ragacsos rémület hömpölygött a nyomában.
  Egyszóval, az immár gyalogláb menekülõ fickó seregnyi okot szolgáltatott
arra, hogy megpróbáljuk elkapni és hatástalanítani õt.
  A kocsit eldobva a fák közé csörtettünk. Szirénák vijjogtak mögöttünk; a park
mélyén örömteli zene áradt.
  Az örökzöldek oszlopai és a bomló rügyû lombhullatók között fel-feltörõ
színes fénynyalábok cirógatták az esti égbolt feketéjét.
  E káprázatnak köszönhetõen felfedeztük és követtük a fickót, egyenesen a
pazarul kivilágított, táncoló vízsugarakkal játszó, hatalmas szökõkút felé. Bár
a nyomában jártunk, nem mertünk tüzet nyitni rá: a vízi színpadot félkörívben
ölelõ lelátó üvegfala mögött ámuló közönséget féltve.
  Az éjszakát megbûvölték a színüket váltogatva fel-fellövellõ fények, a
fényeket a táncoló vízoszlopok, azokat a lélekringató zene. A megigézett
nézõsereget tovább bûvölték az üvegfal fényei és a tavaszi est.
  A menekülõ férfi lelassult, majd megtorpant a színpad elõtt. Lassan széttárta
a karjait. Kezdtem hinni, hogy rajta is fogott a különös varázslat, és eldobja
fegyverét.
  Vis Major - látván a pillanatnyi éberség-kihagyást -, átfutott a szökõkút
másik oldalára, ám még mielõtt kétfelõl támadhattunk volna, a fickó felocsúdott
ámulatából, és csípõbõl tüzet nyitott a szamurájra.
  Az Operaház Fantomjának szomorszép hangja elnyelte a lõlármát, a tarkán
vonagló fénykígyók elhalványították a csõtorkolatból elõtörõ szikrákat.
  Vis Major hasra vágta magát a márványburkolaton, amelyet a szélhurcolta
vízcseppek nedvesítettek csillogóra. Hasmánt sem sok esélye volt a túlélésre.
Mármint az én közbelépésem nélkül.
  Villámsebesen tüzeltem, s dicsekvésképpen mondom: a lesilövészhez képest laza
csípõbõl.
  Bár a lövést nem hallottam, a fickó jobb karja megrándult, flintája a köre
zuhant.
  Vis Major talpra szökkent, azzal a nyilvánvaló szándékkal, hogy rárepüljön a
gazdátlanná vált fegyverre. Mielõtt még magáévá tehette volna vágya tárgyát,
megcsúszott a márványon, és szerfelett bonyolult kûrbe kezdett, amely egyszerre
volt sikló- és zuhanórepülés, továbbá dupla axel és pillangó-úszás.
  S éppen ekkor lelohadtak a vízoszlopok, kilobbantak a fények és elnémult a
zene. Megüvegesedett a csend.
  A szamuráj ezzel mit sem törõdve tovarobogott a márványon, szintúgy faképnél
hagyva a fegyvert, mint megkövült tulajdonosát.
  A mûsort szolgáltató számítógép sem idõzött a körülményeknél: folytatta
programját. Fényesõ szikrázott a magasba, víznyalábok követték, rock and roll
robbant az égre.
  Dermesztõ szépségû látványban részesült mindenki, aki jegyet váltott. A
felszökkenõ vízoszlopok tündöklõ drágakövekként, gyöngyszemekként és tojásdaddá
nyúlt könnycseppekként permeteztek alá a fenékig megvilágított medencébe.
  A lelátóval szemközt, a szökõkúton túl, mozdulatlanul álltak a szikár fenyõk,
holott õrült dallamok tekergõztek közöttük kergén.
  Vis Major közeledett felém; felettébb változatosan: hol háton, hol mellen,
olykor féltérden, s mindezt oly sebesen, mint a fény. Ha önszántából jött
volna, miként álmaimban, ha intimebbek a körülmények, még meloromantikus
fogadalmam ellenére is bevártam volna. Sõt.
  Így azonban elugrottam elõle. A szamuráj elsikamlott mellettem, és talán még
ma is vészesen robogna, ha a márvány váratlanul el nem fogyott volna alóla. Ám
a márvány elfogyott, s egyszersmind véget vetett a sajátságos vízi- és
jégrevû-szerû produkciónak.
  Hittem én.
  Míg Vis Major csodálására vesztegettem az idõt, bár az mindeközben csupán
millimásodpercekkel haladt elõre, a csuklón lõtt fickó fájdalmában
kétségbeesett ötletet hozott a világra, s legott megvalósította: fejest ugrott
a titáni méretû szökõkútba.
  Ám: a medence sekély volt, továbbá ezernyi, vizet lövellõ csõ hálózta át meg
át.
  A két, különféle mutatvány csaknem egyidejûleg érkezett a közel egyforma
végkifejlethez: a márványburkolatról kisiklott Vis Major tovadöcögött a
kavicsokon, nem túl messzire, csupán a közelben tornyosuló, elegánsan ómódi,
öntöttvas kandeláberig, ahol is úgy járt, mint a Titanic; a lesilövész hasonló
élményben részesült vehemens csukafejese jóvoltából. Következésképpen pici
pillanatokra mindketten eszméletüket vesztették.
  Haboztam, mihez kezdjek. Gyõzött bennem a zsaru, tehát megindultam, hogy
letartóztatást eszközöljek a vádliig érõ vízben fuldokló korpuszon.
  Megindultam, effektíve. Elvégre ugyanaz a márványburkolat jutott
osztályrészemül, amely az amúgy megfontolt szamurájból is prímabalerinát
csinált. Jó ideig nem uralkodtam a testemen, mely viszont iskolásan igazolta
Newton gravitációs hipotéziseit. Suhantamban néhány Murphy-törvény is átfutott
az agyamon. Végül viharosan vízbe merülve röpke tudatszakadást szenvedtem,
ezért az Arkhimédész-tétel felelevenítése kimaradt a programból.
  Mivel a szökõkútban landoltam, tüstént kortyoltam is belõle. Mire kitisztult
a tüdõm, s vele az elmém, arra lettem figyelmes, hogy nem vagyok egyedül.
  Két pasas tevékenykedett körülöttem. Erõ-átvitellel foglalatoskodtak: egyikük
átvitte az ökölerejét a másikuk valamely szervére - és viszont.
  Amúgy szólt a zene, táncoltak a vízoszlopok, lézerkardokként suhogtak a
fénnyalábok, meg-megszínezve s egyúttal el-eltorzítva a küzdõ felek vonásait.
  Túlvilági látványosságban részesültem, amelyhez képest még egy visszaruccanó
lelkekben gazdag spiritiszta szeánsz is csak kisded matiné.
  Az ökölharcosok a rájuk áradó víz súlya alatt elnehezülve, szinte ormótlanul
mozogtak. Megbotlottak, fel-felbuktak a medencét keresztül-kasul hálózó
csövekben, melyekbõl a legváratlanabb pontokon, de mindig intenzíven törtek fel
az újabb és újabb vízsugárdózisok.
  Fáztam, fuldokoltam, így hát partra vetettem magam. Éppen végighasaltam az
alamuszi márványon, amikor feltûnt, hogy tucatnyi tetemesen felfegyverzett és
bármire elszánt egyenruhás zsaru tolong a szökõkút körül; hogy Bruce
Springsteen ordenáré-gyönyörû hangja szól, s hogy a közönség tombolva ünnepli a
vízi-revü sztárjait.
  Mindezt észlelvén tovább fáztam, immár a szárazföldön. Fogaim morze-jeleket
kopogtak.
  Ezenközben a pasasok többé-kevésbé agyonverték egymást.
  Végezetül a kevésbé agyonvert - persze nem más, mint a szamuráj - a
gallérjánál fogva partra vontatta a legyõzöttet, és letétbe helyezte a
kollégáknál. Azután mellém mászott, hasmánt. Néhány percig vízköpõként üzemelt,
majd versenyre kelt velem morzézásban.
  - ÍÍí-így van ez rend-ddddjén - kattogta, alighanem a gyakori fürdõzésre
célozva -, elvégg-rre hhhhhal vvvvagyok.
  Eltökéltem, hogy alkalomadtán vallatóra fogom a családi horoszkópust, mire
számíthatok e csillagjegy szülöttétõl.


  Maximális hõerõre tekertem a fûtést, hermetikusan zártuk az ablakokat.
Trópusias páragomolyban ültünk, csendesen magunk alá nedvezve. Immár nem a
hidegtõl vacogtunk, a testõrgyilkos szavait emésztgettük.
  Midõn bezsuppolás közben a fickó eszméletre tért, a szamuráj kérdõre vonta:
ugyanvajon miért kellett leölni a két daliát?
  S a számottevõen mozgáskorlátozottá vált, több helyütt vérzõ fickó arcára
torz vigyor csikordult, amikor így felelt:
  - Kipreparáltam a fejüket! Ólommal! Jézusom, mennyire rühelltem õket! Ott
álltak nap nap után a gazdagság kapujában! Ott álltak a tornyos, cifra villa
õreiként, mint két pöffeteg! Cikizve a nyomort, mások nyomorát. Mintha õk
sebezhetetlenek volnának! Mintha bárkit is megvédhetnének. Most
pöffeszkedjenek! Kitömött vállú, büdös buzeránsok!
  - Ennyi?! - hörrent Vis Major.
  Ekkor a fickó - megvetését kifejezendõ - a szája sarkából kiköpött egy
maréknyi vért. Szeme kékezüst lobbanással megvillant.
  - Ennyi! - felelte.
  Arra számítottam, hogy a szamuráj gyomron vágja a pasast. Ha mégsem, ha gyõz
az önfegyelme, akkor majd én.
  - Boldog vagy? - kérdezte Vis Major. Mosolygott. A nem szép-féle mosollyal.
  - Boldog! - vágta ki büszkén a pacák, és újra vért köpött, plusz egy törött
zápfogat.
  Vártam a becsapódást, de a szamuráj ökle nem mozdult.
  - Szóval a gazdag ház csípte a szemedet - sóhajtott Vis Major elgondolkodva.
- Fogadni mernék, hogy a te szemedet a szegény ház is csípi. Irigy vagy. Ilyen
irigy vagy?! Rohadt életed lehet. Egy vérbeli irigy a sarki kéregetõn is tud
mit irigyelni, azon az amorfon, aki hegedûtokban húzza maga után a majd' húsz
éve amputált végtagjait, és a hóna alatt hurcolja a fejét.
  - Miért ne?! - hangzott a hetyke válasz.
  - Sajnállak. Nem kellene sittre vonulnod? Elmehetnél valamelyik kisstílûvé
züllesztett országba, mivel szakértelmed semmi, viszont piszkosul irigy vagy: a
kormányban a helyed. Adókat róhatnál ki: kéményre, kútra, a nép könnyeire.
Megadóztathatnád a kéregetõket is. Ugye, ez már tetszene neked?! Még a lompos
koldus is köteles lenne a zsebedbe tenni az alamizsna negyven százalékát. Na?!
  Kiegyenesítettem az ujjaimat. Úgy gondoltam, ennek a fickónak nem kell már
ököl, a szamuráj kiütötte, csak úgy, intellektuálisan.
  Hát nem.
  - Negyvenet?! - hörrent a lesilövész. - Mindet! És még többet!
  - Anyám - sóhajtottam az elszáguldó rabomobil után.
  - Annyi a beteg elme, hogy hovatovább az egészséges szúr szemet - összegezte
Vis Major.
  - Itt vagy például te - bólintottam.
  Hosszan rágódtunk a történteken. Közben járgányunk rohant velünk, haza: forró
tus és száraz cuccok felé.
  Egyszercsak Vis Major megszólalt.
  - Az irigy ember élete a legszörnyûbb. Hiszen kénköves, pokolbéli gyûlölet
fortyog benne, elsõsorban önmaga iránt, s ezt kell átvinnie másokra, hogy
kibírja a kínkamrát, amelyben sínylõdnie kényszerül: önmagát.
  - Aha - dünnyögtem. Megroggyant a vállam a gondolatra: így lesz ez egész
éjjel? Filozófia lesz?!
  - Itt van például ez a szomszéd-dolog - kezdte, azzal a szándékkal, hogy
visszatérjen kedvenc sikítófrászához.
  Felnyögtem. Filozófia lesz! Nem józanodott ki a szökõkútban. Sõt: ráivott.
  - Nagyon kérlek, ne szomszédozz többet ma éjjel.
  - Miért? Neked sosem volt?
  - De igen, volt. Most is van, bizonyára. És?!
  - Ezek humor-álló kedélyû illetõk!
  - Maradj csendben, és szoktasd magad a gondolathoz. Minden traumát túl lehet
élni. Megválsz a házadtól, na és?!
  - Rettenetesen fáj, hogy sértõt kell mondanom - közölte -, de olyan ocsmányul
viselkedsz, mint egy szomszéd.
  - Az emberiség száztíz százalékának van szomszédja! - kiabáltam. - Vedd
tudomásul!
  Megbántódott.
  - Olyan alpári vagy, mint egy szomszéd - sóhajtotta.
  - Idegesítesz! Nem tudsz másról beszélni?!
  - Fenét nem tudok. Csakhogy nem akarok. Folyton az jár a fejemben, hogy
megfosztanak a házikómtól, és bedugnak egy húsz négyzetméteres kéjlakba, a
kilencvenedik emeleten. Ez esetben legalább ezerötszáz szomszéddal kell
számolnom! És kinek köszönhetem mindezt? Na, kinek? Neked! Becsaptál, átvertél,
csõbe húztál a jó kis tanácsoddal. Miért is nem nyílt ki idõben a szemem?!
  - Akkor hódítsd vissza Cameát, és maradj a házadban.
  - Marha jó tanács. Mintha Camea nem olyan lenne, mint a legelvetemültebb
szomszéd!? Nem bólingozott, nagybõgõzött éppen eleget? Kizárt, bezárt,
tönkretette a cuccaimat, ordított velem, vagy napokig nem szólt hozzám. Sosem
tudtam elõre, hogy aznap fogadja-e a köszönésemet vagy sem. Tisztára, mint egy
szomszéd.
  Kezdtem elsírni magam.
  - Amint hazaérünk, fõzök egy kávét - mondtam.
  - Haza?! - kaccantott keserût. - Talán hozzád. Nincs énnekem otthonom. Csak
egyvalamim van: boldog szülinapom.
  - Adrian - szóltam.
  Körülnézett.
  - Kihez beszélsz? Van itt valaki rajtam kívül?
  - Ki ne mondd! - sikítottam.
  - Szomszédok! Szomszédokat rejtettél el a kocsiban. Ó, ez a sunyi
szomszéd-taktika!
  - Kérlek!
  - Oké, nem kínozlak tovább. Elhallgatok, ülök csendesen, te meg csak figyeld,
hogyan reszket a kezem, s lassan már a fejem is, és kevés, ha csak figyelsz,
figyelj jól, mivel ugyanez a sors vár rád is! Nagyon hamarosan, talán csak
két-három gyilkosság kell hozzá, néhány kaland pincében, szökõkútban, és
kristálytisztán fogod hallani, hogy valaki szörnyen üvölt a fejedben!
  Megfogtam a kezét.
  - Légy férfi - tanácsoltam.
  - Jó.
  Letekerte az ablakot, köpött egy borzalmasat, megpödörte fél milliméteres
bajuszát, combon markolt, s azt mondta:
  - Felejts el!


  Mint kora reggel, a családi horoszkópussal véghezvitt értekezés során
kiderült: centire ilyennek kell lennie egy Halak jegyében született egyénnek.
  Ezek után nyugtalanul aludtam, és azt álmodtam, hogy jött egy tündér, talpig
tüllben, valami vaskos pálca-féleséggel a kezében, s így szólt: egy kívánságod
teljesül!
  Ezzel nagyot harapott a nyalókájából.
  Végignéztem vágyaim során, a fontossági sorrendet dekázgattam, majd
felnyögtem: a fene egye meg!
  Elsötétült az álombéli égbolt, fekete villámok cikáztak és kormos esõ
hullott, majd hirtelen minden foncsorfehérre világosodott, és megjelent a Fene.
  Bár még sosem láttam, azonnal felismertem. Õ az: a Fene.
  Hatalmas volt, négyszögletû és rikítóan fehér, akár egy háznagy fõtt
szalonna. Formátlan, tömpe lábak hordozták gyöngyözõ, visszataszító testét.
Szafaládészerû ujjai a mellébõl sarjadtak elõ, feje nem különült el a vállától,
annál is inkább, mert se válla, se feje nem volt. Két szénsötét folt jelképezte
a szemét, és egy falánk odú a száját.
  Jött a Fene, és megette álmomat.
  Felriadtam.
  Felhívtam a mamámat.
  Elmeséltem neki az elmúlt éjszakát, az ólommal preparált fejû testõröket, és
a többi - apróbbacska rémséget, amelyek a vízi-revüt követték.
  Na persze, sejthettem volna, hogy képtelen végighallgatni, nem is tette meg,
ellenben jött a hibbant gurujával, meg az új pacákjával, aki aligha normális,
ugyanis a streptococcus-fóbiája miatt kizárólag evõpálcikákkal hajlandó bármit
is megfogni. Megjegyeztem, hogy a pasas tényleg kissé fura lehet, mire anyám
nyomban megvédte õt, majd - mintegy mellékesen - megérdeklõdte, tudom-e, hogy
apám Fertõ Cityben él. Erre habozás nélkül nem válaszoltam, mert persze, hogy
tudtam, viszont hallani sem akartam róla, tehát más téma után néztem, ám anyám
kivételesen figyelt rám, talán másodszor ebben a lepra életben, így hát
fecsegésünk jéghegynek ütközött.
  Lassúdadan poroszkált az idõ az este felé. Megöntöztem a növényeket.
Lezuhanyoztam, és kritikusan bámultam a testemet a tükör szemével.
  Nemrég hallottam egy kis fickót a rádióban, aki azon affektált, hogy
taszítják a szõrös hónaljú csajok. A lábi és vénuszdombi szõrzetet szintén nem
bírja, attól meg egyenesen perforál a gyomra, ha egy bigének nem szilikonból
van a melle.
  - Fordulj egy kirakati babához - javallottam halkan -, és az még az
orgazmusával sem terhel.
  Ezek után naná, olyan voltam, amilyennek a kis fickó megfestette az
Elrettentõ Példát. Csak egy epilálatlan és kitömetlen, jött-ment természeti
lény; csupán az agyamat plasztikáztattam egykor, s mit ád az ég, a minap még
azt is keserûen megbántam.
  A tükör szeme nem hízelgett, nem ámított, kétségbe sem ejtett. Se kövérnek,
se soványnak nem látott, csupán néhány illetéktelen véraláfutást rótt fel
nekem.
  Juszt sem ragasztottam mûkörmöket. Nehogy valami kis affekta fickó bukni
kezdjen rám. Elvégre igazi férfit szeretek. Szívesen elmagyaráztam volna a
hülyécske ismeretlennek az éterbõl, milyen is a férfi, aki tetszik nekem.
  Na, milyen is? Istenem, hát nem átköp az óceánon?! Minden valódi rajta. A
keserûsége, a konoksága, a kudarcai, a dühei, a hangulatváltozásai, a
gyengédsége. Valamennyi gondolata a sajátja.
  Ezen a ponton megfeneklettem. Lehetséges, hogy immár én is...?! Saját
gondolataim vezérelnek? Saját szavaimmal mondom el azokat? Remélhetem?!
  Ha az ember vegetáriánus, attól még nyugodtan ehet párizsit. Sonkát is ettem,
bár az kétségkívül húsból készült. Végezetül sört ittam, lerogytam egy
karosszékbe, hosszan bámultam a szemközti falat, azon is Derina eleven képét: a
mesterien faragott, diószínre festett képkerettel szegélyezett falmélyedést a
benne sorakozó virágokkal, és rádöbbentem, hogy azon a helyen kell tartanom
leendõ akváriumomat. Az én élõ festményemen igazi halak úszkálnak majd,
kinyílnak és bezárulnak a kagylók, és valódi csigák fogják tisztára nyalni az
üveg falát, noha õrjítõ lassúsággal.
  Mire ötletem megfogamzott, Vis Major is betoppant. Bár enyhén nyugtalannak
látszott, végighallgatott, felajánlotta segítségét a megvalósításhoz, majd a
kocsihoz vezetett, és betuszkolt a jobb oldali ülésre.
  - Jól vagy? - kérdeztem.
  Hosszan fürkészte az arcomat.
  - Aha - mondta, nem kis spéttel. - Jól. A tegnapi éjjel történtekbõl semmire
sem emlékszem.
  Nem feleltem.
  - Tényleg megkértem a kezedet? - érdeklõdött néhány utcasarokkal odébb.
  - Másomat kérted meg.
  - Adod?
  - Soha.
  - Akkor sem, ha már a kutyának sem kell rajtam kívül? Százhúsz év múlva sem?
  - Soha.
  - Tehát soha. És az hányadikára esik?
  - Ma is ittál?
  - Ma másnapos vagyok. Ezt ismerned kell, a piálás intellektuális cselekedet.
  - Leköplek - morogtam.
  - A leköpés proli dolog, mint a gürc.
  - Történt valami? - kérdeztem sürgetõn.
  - Semmi különös. Megemlítettem HáKának, hogy fel kellene ásni Ballerini
kertjét.
  - És?
  - Farba rúgott. Erre beslattyogtam Lasalandrához, és elõtártam az ötletemet.
Õ is farba rúgott, majd elém tett egy rakás napilapot és magazint Ballerini
felhívásával, miszerint csillagászati mérvû jutalmat fizet leánya
megtalálójának. Ugyanezen sajtódarabokban sorakoznak az atyával készült megható
interjúk és az atyai fájdalom vámszedõivel kapcsolatos elmarasztaló cikkek.
  - Tiszta sor - bólintottam.
  - Nem fejeztem be - szólt rám. - Szépen kérlek, a jövõben ne fárassz engem
lenyilazott rabszolgákkal, titkos kamrákkal a piramisokban és a
kilencvenkilencedik érzéked diktálta sugalmakkal. Az a leány eltûnt, elveszett.
Atyja siratja, kutatja. Már ezren is félrevezették, becsapták, pénzt csaltak ki
tõle. Lehet, hogy Rachen egy arab háremben táncol, mint huszonharmadik feleség.
Esetleg jakuzák vitték el cselédnek, s most padlót sikál a Kicsidehusi
családnál. Nincs kizárva, hogy a szervrablók markába kerülvén tucatnyi
rászorulóba transzplantálták. Sosem szedjük össze.
  - Tehát te meg engem rúgsz farba.
  - Ez a hierarchia-elv: add tovább, mindig egy szinttel lejjebb.
  - Ballerini teljesen elhitte, hogy elveszett a lánya, hiszen annyian keresik
neki.
  - Holott? - kérdezte.
  - Mi sem könnyebb, mint egy jókora hazugsággal azonosulni. Nem az számit, mit
hitetett el magával Ballerini, hanem az, hogy tudjuk, hol van a lánya.
  - Hol van?
  - A piramis rejtett kamrájában. Halott.
  - Hülye vagy, elvégre látnok nem lehetsz.
  Bólintottam.
  - Hülye vagyok.
  - Nem ismerek rád. Hová lett a megingathatatlan önbizalmad?
  - Leomlott.
  - Hová lett a tengernyi okosságod?
  - Kiszáradt.
  - Hát a határtalan nagyképûséged?
  - Korlátozom.
  - Idáig mindent tudtál.
  - Csak kételkedni nem.
  - Tökön szúrom magam - nyögte. - Egy hete még veled tettem volna ugyanezt.
  Vállat vontam.
  - Ha magadnak ártasz, engem bántasz.
  Lekapta lábát a gázpedálról, és tûnõdõn az arcomra nézett. A kocsi suhant
tovább.
  - Hm - mondta, és visszafordult az utca nyújtotta látványosság felé.
  A legjobbkor. Csikorgó gumikkal kerültünk ki egy kótyagos motorost, aki
elõttünk döbbent rá valaminek a megoldására, s hirtelen lefékezve elhajította a
gépet, hogy égre tárt karokkal fohászkodni kezdjen.
  - Hová megyünk? - kérdeztem.
  - Tetemre hívtak. Miután Lasalandra kizsémbelte magát, mutattam neki valamit.
De kezdem az elején. Említettem a pasast, aki kissé átépítette Ballerini
villáját, majd egy napon, hazafelé menet, egy kis patak fölött átkelni
szándékozván elvétette a hidat és tíz méterrel lejjebb, a mederben landolt,
holtan. Másodszor is elmentem az özvegyhez, tervrajzok után érdeklõdtem, mire
az asszony azt mondta, hogy azoknak a kocsiban kell lenniük. A kocsiban nem
voltak, ezt akkor már tudtam. A nõ kis töprengés után a nappaliban álló
dohányzóasztalhoz lépett, félretolt néhány újságot, és elõszedett egy
vázlatfüzetet, amelybe a férje rajzolgatni szokott tévézés közben, merõ
unatkozásból. Volt abban a füzetben kiskutya, pillangó, régebbi munkák heveny
vázlatai, képregény-kezdemények. Pucér nõk, kubista stílusban.
Vallejo-utánérzések, Conan, a barbár és Conan, szmokingban. Palotatervek
skiccei, mifene.
  - Na?! - nyögtem sürgetõn.
  - És persze Rachen Ballerini szobájának átépítési tervére is rábukkantam.
Apuka befalaztatta az ablakokat és az ajtót. Na. Innen kezdve Lasalandra
komolyan vett. Remélem, végez a falbontó brigád, mire odaérünk.
  Hümmögtem.
  Rám csodálkozott.
  - Mi van? Most mi nem tetszik?
  Nem feleltem, szótlanul szorongtam tovább.


  Durva kövekbõl emelt kerítés oltalmazta a Ballerini villa nyugalmát. A
dárdahegyekben végzõdõ kovácsolt vaskapu tárva-nyitva állt, begurultunk rajta.
A gránitlapokkal burkolt út szélén járõrkocsik vesztegeltek, a technikusok
furgonja a görög oszlopfõkkel ékesített félköríves bejárat mellett ácsorgott. A
tévés közvetítõkocsiknak már csak a kavicsos sétányon jutott hely. Kábelek
kígyóztak köröskörül, s a jelenlévõk fontosságuk teljes tudatában futkároztak.
  Fellépdeltünk a széles lépcsõsoron, átkeltünk a bíbor tónusú hallon, és a
stukkódíszes mennyezet alatt az emeletre sétáltunk. Senki sem szólt hozzánk,
holt csend, kriptai hangulat uralgott.
  A nemrég befalazott szoba kibontott ajtaját tömjénillatot füstölõ
kandeláberek õrizték.
  Sercegõ fáklyák világoltak a leányszobában. Dúsan redõzött, hajnalkék
függönyök lógtak a befalazott ablakok elõtt, a tojásfehérje színû
padlószõnyeget csokrok, koszorúk borították, a száradó virágok szénaillatot
leheltek, haldoklásuk szomorúságot sugárzott a szobára. A tüllfüggönytõl ölelt
baldachinos ágyon ódon teddy-mackók, elszürkült ruhájú babák hevertek, iskolai
vonalzók, szamárfüles füzetek, és sárga lapú könyvek további virághegyek
társaságában. A pipacsmintás tapétán függõ Rachen-portrékat fekete fátyol
fedte.
  Gyász hömpölygött mindenünnen.
  Lasalandra és Ballerini lehajtott fejjel álltak egymás mellett.
  - Nekem is vannak gyermekeim - mondta a zsarufõnök, a szamurájra nézve.
- Négy lány. Ha csak egy is elveszne közülük, talán én sem tennék másként.
Múzeummá alakíttatnám a szobáját, és lezárnám mindenki elöl.
  Ballerini zsebre vágott kézzel Vis Major elõtt termett. Olyan közel ment
hozzá, hogy cipõorruk összeért.
  - Hát látod - sírta -, nincs itt. Benézhetsz az ágy alá is. Kell ásó? Túrd
fel a parkot. Nincs itt. Keresném, ha itt lenne? Bõgnék, ordítanék, mint egy
szamár, ha nem hiányozna?! Szenvednék, mint egy kutya?! Már nem is lakunk itt,
nem tudunk itt lakni, ebben a házban, ahol minden fal a kis Rachen kacagását
visszhangozza, ahol kísért az emléke. Kell a villa? Megveheted. A
Roll-ügynökség árusítja. Tessék, van rá pénzed!? Vedd meg, költözz be, szedd
fel a parkettát, emelj ki a helyérõl minden szál téglát! Mondok neked valamit,
kiszuperált szarházi! És hogy lásd, kivel van dolgod, itt mondom, tanúk elõtt,
veszi a tévé is: ezt megkeserülöd! Belerondítottál a gyászomba. A feleségemnél
hatféle szakorvos tartott konzíliumot! Feltépted a sebeinket, a családunk mély
sebeit! Ne kérj bocsánatot, nincs bocsánat!
  - Vis maior - szólt hûvösen a szamuráj, és kifelé indult.
  Ballerini szabályosan a földhöz vágta magát. Összegömbölyödött a szõnyegen,
és öklével a fogai közt nyüszítve tekergõzött.
  A tévések buktak rá.
  Lasalandra utánuk sietett a folyosóra.
  - Találja meg azt a lányt - mondta Vis Majornak. - Találja meg minél
hamarabb. És inkább élve, mint holtan. Megértett?
  - Igen, uram - felelte a szamuráj. A kókadozó koszorúk között fetrengõ
Ballerini gyászrohamát nézte; arca mind jobban elsötétült.
  Megfogtam a karját.
  - Gyere.
  - Elmehet - bólintott Lasalandra -, bár szívem szerint papírcsákót
hajtogatnék valamelyik holnapi lapból, a géniuszát méltató írással kifelé,
azután vakolókanalat nyomnék a kezébe, és magával állíttatnám helyre a...
  - A siratófalat? - szóltam közbe. - Szép is ez a mûemlék. Szép?! Szebb a
gyönyörûnél, szinte gejlnyörû. Ballerini maga az eleven fájdalom. Gyötrelme
olyan igazi, mint egy mûvégtag. Tényleg elmegyünk. Ha maradnánk, nagyon
megszakadna a szívünk.
  Lerobogtunk az operett-színpadhoz méltó lépcsõsoron. A riporterek ránk
támadtak, ám a szamuráj sportosan vette õket, és félmosolyt öltve egyre ezt
ismételgette:
  - Vis maior, vis maior.
  A kocsiban mély sóhajjal lehunyta a szemét, s azt mondta:
  - Minden rád hordott gorombaságot visszavonok. Nekem a hulla mindegy, hogy
parafenomén, látnok, avagy egyszerûen csak érzékeny lény vagy; tök nyolc,
miként csinálod: varázsgömbbõl, olvadt faggyúból, békavérbõl olvasod-e ki!?
Mondd meg, hol van! Hátradõlök, és várom a szót.
  - Jó, majd érintkezésbe lépek a túlvilági asszisztenseimmel. Mi a véleményed
Ballerini fenyegetéseirõl?
  A szamuráj vállat vont.
  - Az, hogy beváltja. Keserülleni fogok. Talán az lenne a legokosabb, ha
könnyebben megbetegednél, és néhány napig otthon maradnál. Lehet, hogy még ma
éjjel lendületbe jönnek az események.
  - Nem hagylak magadra.
  - Ne aggódj értem. Nem ölet meg. Most nem. Hiszen segítettem neki. A mai
mûsorral újabb bizonyságát adhatta feneketlen bánatának, ártatlanságának.
  Bambi szólította Vis Majort.
  - Drágaságom, a fõnököd szeretne látni. Be tudsz jönni az irodába? HáKá
direkt miattad ugrott el egy fogadásról.
  - Hát máris híre ment? - sóhajtotta a szamuráj.
  - Mindenki arról beszél, mekkora bakot lõttél.
  - Mondd, és be tudok sietni? - kérdezte ravaszul Vis Major.
  - Nem, sajnos most nem érsz rá odatartani a hátadat, mivel egy nõ telefonált
a Nelson utcából, hogy fura hangokat hall a kapualjból.
  - Mennyire furákat? - érdeklõdött a szamuráj, immár menet közben.
  - Gyanúsan furákat, és már jó ideje, bár eleinte mintha a háztömbbel
szemközti parkból hallotta volna.
  Vis Majornak feltûnt, hogy túlságosan sötét az utca elõttünk. Bekapcsolta a
lámpákat. Aztán nyûtt sóhajt hallatott.
  - Inkább a saját szavaiddal mondd el, hogy értsem is - kérte.
  - Azt bogoztam ki a szürrealista tónusú bejelentésbõl, hogy valakit ütnek, de
az is lehet, hogy vernek. Nelson utca harmincegy. A ház hátsó bejáratánál nézz
körül. Megmondom HáKának, hogy momentán nem érsz rá.
  - Küldd vissza a fogadásra, nehogy lemaradjon a vacsoráról. Ámbár nem ártana,
ha tudná, hogy nem létezik ingyen kaja-meghívás. Utóbb minden falatért fizetni
kell, így vagy úgy.
  - Félek, elszomorított a kudarc - mondta Bambi. - Ne búsulj, elkapod még
Ballerinit.
  Amint az õzike-hang kikattant közülünk, megszólaltam:
  - HáKá mit szól ahhoz, hogy az éterben is így emlegetitek?
  - Olykor arcból arcba is így szólítjuk. Azt hiszi, hogy a HK 33-as flintáról
kapta a nevét.
  - Szerencsés ember: nem paranoiás.
  - Annál is szerencsésebb: tök hülye.
  Felsóhajtottam, irigyen.


  Az ominózus helyszínhez közeledtünkben nemigen kellett lábujjhegyen
lépkednünk. Úgy rémlett, rajtakapunk néhány kamaszfiút valami zajosabb játékon.
Ütemes tapsolást, fütyülést, röhigcsélést hallottunk.
  Eltettük a stukkert.
  A tömböt szegélyezõ fák és bokrok csaknem összenõttek az épülettel; a fal
tövében futó keskeny betoncsíkon siettünk elõre. Szívszorító sötétség borult
körénk, amelyet nem enyhítettek, inkább elmélyítettek a házak hátsó bejáratánál
garasoskodón hunyorgó neonok.
  A tucatnyi ifjú srác körbeállt valamit. Megborzongott a hátam röhigcsélésük
sátánian kegyetlen felhangjaitól.
  Vis Major fürgébben felfogta, mi történik. Elõreszökkent, elkapott két
janicsár-farkas fejet, és összekoccantotta õket.
  Megjelenése heveny riadalmat okozott. A legények futásnak eredtek, némelyikük
egyenesen felém szaladt. Kettõt megfogtam röptében, és bezuhantam velük a
bozótba.
  Amint kapcsoltak, hogy csak egy nõi lénnyel futottak össze, elillant ijedtük.
Társaik után kurjantva jóízûen nekem estek. Egyiküket a könyökömmel vertem le a
lábáról, a másikat már nem lephettem meg.
  A janicsár, haverja elestét látva talpra szökkent, és kést rántott. Azután
csak nézte, miként száll el a fegyvere. Még hökkentebbé vált, midõn egyetlen
lendületbõl, viszont eléggé viharosan nyakon, gyomron és lábközt rúgtam.
  A janicsár pár percre kiment a divatból, de jött helyette két másik, némileg
több hajjal, s oly zaklatottan hadonászva, hogy néhány millimásodpercig úgy
láttam, mintha példányonként négy öklük lenne.
  Stukkert rántottam. Nem a levegõbe lõttem.
  Az egyik csápoló fickó térdre rogyott fájdalmában.
  A másikban tisztelet ébredt irántam. Kéretlenül hasra vágódott a földön;
lehetett rutinja: lábait szétvetette, két karját összefûzte a tarkóján.
  Az utóbbi kettõt talpra parancsoltam. A csuklón lõtt legény megfenyegetett,
hogy elvérzik.
  - Jól teszed - feleltem. - Közben szedd fel az egyik haverodat, és húzd a
kapuhoz!
  Vonakodott; újra lõttem.
  A két fickó a kapuhoz vonszolta a magatehetetlen janicsárokat. A kis csapat
két srác híján ismét együtt lehetett: Vis Major gyûjteménye hat tagot számlált,
ernyedteket.
  Úgy fordultam a stukkerrel, hogy szemmel tarthassam valamennyiüket,
ugyanakkor ne lássam a betonon heverõ lányt, a vér- és váladékfoltokat, a
barbár orgia iszonyú nyomait.
  A szamuráj a mozdulatlan lány mellett térdelve Bambival beszélt az
adóvevõjén. Beszámolója közben fel-felnyögött; dagadt benne a düh, aztán
egyszercsak zsebre vágta a készüléket, és ráparancsolt a lépcsõházból
elõóvakodó, rémült férfira, hogy azonnal hozzon egy kancsó vizet.
  Miután a szemtanút eltávolította, és a lányért mit sem tehetett, végigmérte a
suhancokat. A legidõsebbnek - tán húsz évesnek - látszó fickó arcán állapodott
meg a tekintete.
  Magához intette a legényt.
  - Ismeritek? - kérdezte, a vérpocsolyában fekvõ lányra mutatva.
  A srác a fejét rázta.
  - Ha hozzám nyúl, megkeserüli! - sziszegte. Zavaros szemmel bámult a
szamurájra.
  - Ittatok? Szívtatok? Miért? - kérdezte Vis Major emelt hangon. - Miért?
  - Szórakoztunk - vont vállat a fickó. Szája konok vonallá keskenyült.
  - Mind megerõszakoltátok, levizeltétek? Mindnyájan ütöttétek?
  Nem kapott választ.
  Belelõttem a bejárati mennyezetbe. Vakolat hullott alá. Néhány félénkebb srác
felsikoltott.
  A kérdezett bólintott.
  - Melyiknek tapsoltatok? - kérdezte a szamuráj.
  - A Szûznek. De már nem az - felelte a fickó, és röhögtében elcsordult a
nyála.
  Megérkezett a kancsó víz. Középtermetû, verítékes arcú férfi nyújtotta át Vis
Majornak, frottírköntöse alatt remegett a válla. Üres kezét nem húzta vissza,
kövé váltan állt, tágra nyílt szemmel, könnyesen.
  - Ismeri? - kérdezte a szamuráj, a lányhoz hajolva.
  A férfi nem felelt, karjába kúszott a reszketés, úgy állt tovább,
villámcsapottan, bénán.
  Vis Major megnedvesítette a lány száját, lemosta az arcát. Azután felnézett,
a dermedt férfira.
  - Köszönöm - mondta. - Menjen haza.
  A férfi nem moccant, de a nõi test sem.
  Láttam, hogy a szamuráj robbanni készül. Visszafogta magát, tétován igazított
a lány ronggyá tépett ruháján, amelyet korábban már eligazított, hogy enyhítsen
megalázott helyzetén. Tovább mozdult a keze, majd megtorpant, tehetetlenül.
  Vis Major felemelkedett. A részeg vigyorú suhancra nézett.
  - Nem féltetek tõle? Ennyien? Hiszen egyedül volt.
  - Fenét volt egyedül. De a krapekja egybõl elszaladt.
  A szamuráj kirobbant. A fickó a levegõbe emelkedett, és a bozótba zuhant.
  Vis Major a földön kuporgó társulathoz hajolt, és kiemelte közülük a
legifjabbat.
  - Hány éves vagy? - kérdezte.
  - Tizennégy - felelte a kapuban álló férfi. - A fiam. A fiam volt.
  Erõsödõ vijjogás hallatszott. Vis Major az apja elé penderítette a feszülten
vigyorgó srácot, és visszatérdelt a lányhoz.
  Többé nem vett tudomást a külvilágról, meg sem hallotta az öklök pufogását, a
fiú öklendezõ, nyüszítõ sírását.
  - Hagyja abba - mondtam a férfinak.
  Hasztalan. Nem erõltettem.
  A lány felnézett, megpillantotta a fölé hajoló arcot, és szûnni nem akaró
sikoltozásban tört ki.
  Mire az odasietõ mentõorvostól kapott injekció hatására elcsendesedett, mire
az egyenruhások elhordták a társaság tagjait, mire jókora tömeg csõdült körénk,
reszketett minden porcikám.
  A szamuráj továbbra sem foglalkozott a körülötte zajló eseményekkel. A
hordágyon fekvõ lányhoz beszélt; s a felpuffadt arcú lány figyelt rá, válaszolt
neki.
  Azután elment a mentõ, széledezett a tömeg, és Vis Major megtalálta az
asszonyt, aki felhívta Bambit.


  Görcsösen markolta a sebességváltót, hogy ne lássam keze remegését. Eszelõs
tempóban indított.
  Rákiabáltam. - Nyugodj meg, az Isten szerelmére! Mire mész, ha tombolsz!?
  - Semmire - felelte ijesztõ arccal. - Még sose mentem semmire. Se
tombolással, se hidegvérrel. Pedig igazán jól hoztam mindkettõt.
  - Jó - mondtam nyugodt hangon. - Most hová rohanunk?
  - Meglátod - közölte.
  Mi az, hogy megláttam?!
  Két utcasarokkal odébb megállította a kocsit, kirobbant mellõlem, és
berontott a legközelebbi - bezárt - kapun.
  Lélekszakadva rohantam utána, mintha én volnék a kényszerzubbony-hordozója,
ha kissé hanyag is, hisz a zakó épp nem volt nálam, de szentül hittem: a szelíd
hang segíthet még.
  Nyargaltamban átfutott az agyamon, hogy alighanem a megpattant fickók
valamelyikéhez készülünk vizitbe, de az már nem fért a fejembe, hogyan, mikor
tudta meg a címet.
  Vis Major négyesével vette a lépcsõfokokat. Mire utolértem a másodikon, éppen
rátenyerelt egy csengõre.
  A másik kezét sem hagyta parlagon, azzal viszont az ajtóra tenyerelt. A
deszka bizonyult gyengébbnek.
  Begyalogoltunk egy sötét elõszobába.
  A szamuráj felkapcsolta a lámpát, és tovább suhant.
  Lábbal tiportuk a törvényt. Ezt a tényt fennhangon is megemlítettem.
  Rusztikus szóhasználattal adta értésemre, mit gondol a törvényrõl.
  Szóba hoztam, hogy igazából nem is ez a lényeg, hanem az, hogy a törvény mit
fog gondolni róla.
  Válaszul megismételte az imént elhangzottakat.
  Ekkor már a hálószoba ajtajában álltunk. Ezzel az ajtóval nem kellett
babrálni, a lakás tulajdonosa személyesen nyitotta ki.
  A kezdõdõ felháborodástól fuldokló pasas lehetett tán harminc éves.
Fekete-fehér csíkos pizsamát viselt. Vállig érõ fekete haja felborzolódott, de
nem mertem volna megesküdni, hogy kizárólag megjelenésünk módja miatt. Az
álmából riasztott kék szempár szikrákat lövellt felénk.
  - Mi a jó szar?! - ordított a férfi.
  Nem folytathatta. Vis Major megragadta a gallérját.
  - Te vagy Dustin? - kérdezte. - Dustin Colombe?
  - Maga kicsoda? - sikította a pasas.
  A sikoly egyébként kánonban szólt, mivel Colombe mögött, a széles
franciaágyon fekvõ nõ is rákezdett. A szoprán gazdájából csak elomlott vörös
hajfürtjeit láttuk, a többi részletet elfedte a paplan.
  A szamuráj az ágy végéhez taszigálta a fickót. Leültette, majd a közelben
álló karosszékért nyúlt, és õ is helyet foglalt.
  - Nos, talán halkabbra vehetjük, már csak a szomszédok miatt is - kezdte,
már-már higgadtan. - Gondolom, egyikük sem kívánja, hogy a környezõ népség
csámcsogjon a szégyenükön.
  - Miiii??! - vijjogta a nõ, lerángatva a fejérõl a takarót.
  Szép asszony volt. Vis Major rámosolygott.
  - Csókolom - mondta. - Dustin Colombe feleségéhez van szerencsém? Gondolom,
boldog házasságban élnek. Ne feleljen, tudom. Maguk amolyan mindhalálig
házaspár. De kinek a mindhaláláig? - kérdezte, immár a pasastól.
  A férfi értetlenül meredt rá.
  Részemrõl kezdtem utolérni a fejleményeket.
  - Mikor jött haza? - érdeklõdött a szamuráj.
  - Egy órája.
  - Semmi vacsora?! Egybõl puha-pihe ágyikó és lóbõr?!
  - Vacsorázott - mondta a nõ. - Pizzát melegítettem neki.
  - Sajtosat? Gombásat? Aztán telefonált-e?
  - Minek telefonáltam volna?! - kiabált Colombe. - Ki a jó szar vagy?!
  - Mondjuk az a valaki, akinek telefonálhatott volna, drága úr.
  - Minek telefonáltam volna neked, ha azt sem tudtam, hogy a világon vagy,
amíg rám nem törtél!? Kihívom a zsarukat!
  - Ne ordítson, a zsaruk vannak itt. Piszok régen ki kellett volna hívni
minket - felelte a szamuráj, testsúlyához képest bájosan.
  - Maguk?!! - nyögte Colombe.
  - Máris elmesélem, honnan jövünk. Sajnálom, hölgyem, nem szívesen tetszelgek
vészbíró avagy hóhér szerepben, de attól tartok, most adom meg a kegyelemdöfést
a házasságuknak.
  Colombe kimeredt szemmel bámult Vis Majorra, azután rám pillantott,
rimánkodón.
  - Ne, kérem, ne! Magukkal megyek! Igen, azonnal felöltözöm, és magukkal
megyek! Majd a hivatalukban megbeszélünk mindent. Én semmirõl sem tehetek! Én
egyszerûen nem tehettem semmit! Én nem vagyok egy Rambo, nézzenek rám!
Esküszöm, semmi sem volt közöttünk, semmi fontos! Hát áldoztam volna fel
magam?! A semmiért?!
  A szoprán, hidegen, mint egy kígyó, végigsikamlott az idegeinken:
  - Micsoda???
  - Semmi, drágám, semmi - darálta Colombe.
  Nem folytathatta, Vis Major betapasztotta a száját.
  - Ez az úr, aki valami fondorlatos tévedés folytán az ön holtáiglan-társa,
másfél órával ezelõtt még egy tizenkilenc éves lánnyal andalgott a parkban.
Részemrõl nem ez a probléma. Ám amikor egy tucat vagány rájuk vetette magát, az
ön Dustinja úgy elszaladt, mint a gyalogkakukk. Még ezen sem akadnék ki. A
tizenkét részeg, benarkózott vagány, tizennégy és húszévesek, megverték a
lányt, s miután megverték, megerõszakolták valamennyien. Ha ez az úr megáll a
sarkon, és segítségért kiált, összegyûlt volna annyi bõsz apa és fivér,
amennyien már megakadályozhatták volna, hogy a lánynak bántódása essék. De ha
nem ezt teszi, hanem beront az elsõ telefonfülkébe, és felhívja a zsarukat, mi
is megakadályozhattuk volna. Dustin Colombe viszont hazáig futott. Ezenközben a
vagányok úgy döntöttek, hogy használat után a legközelebbi ház szemetes
konténerébe dobják a lányt. Cipelés közben le-letették, és egymást bíztatva
újra megverték, megerõszakolták, levizelték. Aztán a kapuban elölrõl kezdték,
de ekkor egy lakó már régen rosszat sejtett, és a telefonért nyúlt. Ha nem
teszi, a lány meghal. Ha maga tette volna, jóval korábban, pizza-kajálás és az
igazak álma helyett...?! Öltözzön fel, bemegyünk a kórházba. Meg fogja nézni,
mit tett.
  Colombe felnyüszített.
  - Én??! Én tettem?! Mit??!
  - Jézusom! - sírt fel az asszony. - Ez a szemétláda semmit sem ért!
  - Azokkal a trógerekkel is ilyen kemény volt? - üvöltött a férfi. - Velük is
erõszakoskodott?! Velük iszapoljon! Az a valami! Megbirkózni mind a
tizenkettõvel! He?!
  Vis Major elmosolyodott. Azzal a mosollyal borotválkozni lehetett volna.
  - Folytatom: a kórházból a fogdába megyünk. A vagányokkal éjszakázhat.
Remélem, holnap reggel egyedül jön ki, fütyörészve.
  Colombe nem mondhatta el a közlendõjét. Vis Major megvonta tõle a szót.
  - Mi van a lánnyal? - kérdezte a nõ.
  - Tartson velünk - felelte a szamuráj.


  Már másfél órája ültünk a kocsiban, egyetlen szó nélkül. Vis Major egy
átkozott kapualjat bámult, amelyen abszolúte semmi bámulnivaló nem volt.
  Bambi nem molesztált minket. Ülhettünk.
  Úgy éreztem, ideje megtörnöm a tojáshéj-vastag csendet, de nem mertem
megtenni. Éppen kilencven perce. Az örülés kerülgetett.
  Megpróbáltam elfoglalni magam a gondolataimmal, de azok egyre csak az eddig
történtek körül szántottak. Rachen Ballerini gyász-girlandos szobájából a
Nelson utcába siettek, onnan a kórházba, és újra ökölbe szorult a kezem.
  Colombe megállt a kórteremben, pillantása átszaladt az eszméletlen lány
tapaszokkal fedett arcán, a karjából kilógó csöveken, és vállat vont.
  - Nekem kéne itt lennem?! - kérdezte Vis Majortól. - Akkor boldogabb lenne?
  - Kõbe véssem?! Lekottázzam?! Faragjam fába?! Kidoboltassam? - nyögte a
szamuráj. - Mit tegyek, hogy felfogja?!
  - Szedje szét, és rakja össze újra - mondta az asszony. - Hátha más lesz
belõle, hátha ember.
  Ezzel elment, férjétõl nem búcsúzott.
  Colombe összeroppant.
  - Magát feljelentem, meghurcolom! - üvöltötte, miután feldolgozta
problémáját. - Megkeserüli azt a percet, amikor betört az ajtómon, berontott az
életembe!
  - Szívesen megkeserülöm, nekem megérte.
  Állta a szavát.
  Colombe a vagányok fogdájába került.
  - Ne feledje: reggel a száját törölgetve, egyedül kell kilépnie ezen az ajtón
- emlékeztette Vis Major, köszönésképpen.
  HáKá meg sem várta, amíg felérünk az emeletre. Elénk sietett, és már a
lépcsõházban elbõdült. Miután anyát, Istent, jófenét szóba hozott, a szamurájra
meredt.
  - Tudod, mi a szerencséd? - kérdezte.
  - Szerencsém is van?
  - Javasoltam Lasalandrának, hogy függesszünk fel.
  Vis Major egyetlen másodperc alatt elõkapta a jelvényét és a stukkerét.
  E.T. eltolta a kezét.
  - Lasalandra nem egyezett bele - közölte panaszosan.
  - Megpróbáljam én? - érdeklõdött a szamuráj, azzal a kaszafenõ vigyorával.
- Odamegyek hozzá, és felvetem, hogy függesszen fel. Téged. Nem hiszem, hogy
nemet mondana.
  E.T. rám bámult. Tõlem várt tanácsot.
  - Ezt humornak szánta? - kérdezte.
  - Affélének - bólintottam. - De tartsa észben: minden tréfa fele komoly.
  Ezzel sarkunkon fordultunk, és magára hagytuk. Szüksége is lehetett a
tapintatunkra. Bõven került töprengenivalója.
  Alighogy a kocsiba rogytunk, Bambi szólított bennünket, és elújságolta, hogy
a kollégák elõteremtették a két megpattant janicsárt.
  Azután - talán a szórakoztatásunkra - beszámolt egy aznap esett
fogolyszöktetésrõl.
  Az esemény fõszereplõjét, egy bizonyos Krap nevû urat, foglalkozására nézve
bérelhetõ orgyilkost, egyik fegyházból a másikba zsuppolták. Mielõtt Krap a
rabomobilba mászott volna, fürge ujjak kutatták át a ruháját, ám semmit nem
találtak nála.
  Hogy hogy nem, az út fele tájt Krap úr valahonnan mégiscsak elõvarázsolt egy
kézigránátot; kibiztosította, marokra kapta, és kérte fegyveres kísérõit:
ugyan, engednék már el õt. Hát persze, hogy elengedték.
  Krap pedig, hálától megrendülten az õrök közé vágta a gránátot. Azóta köd
elõtte, köd utána.
  Vis Major hümmögött.
  Kicsivártatva Bambi ezt kérdezte:
  - Nem kell kezet mosnod?
  - Mossak?
  - Mossál.
  Az államat elejtettem: a szamuráj berántotta a kéziféket, gázt adott, és
máris az ellenkezõ irányba vágtattunk.
  A Görbe Pipa nevû csehóig meg sem álltunk. Ott kellett a kézmosást
végrehajtani!?
  Vis Major bement. Engem a járgányban hagyott, holott erõsen rám fért volna
némi piperett.
  Midõn visszatért, egyetlen szóval sem magyarázkodott. Mesmeg gázt adott.
  Egyszercsak megálltunk az átkozott kapualj közelében.
  Éppen kilencven perce. Muszáj volt megtörni a csendet.
  - Mit csinálunk itt? - kérdeztem annyi velõvel, amennyit másfél óra alatt
sikerült összesûrítenem.
  - Szerencsétlenséget próbálunk - felelte.
  Cigire gyújtottam.
  - Oltsd el - mondta.
  - Lappangunk?
  - Mint a ragály.
  - Legalább beszélgessünk.
  Morrant egyet.
  - Mit kell adni a hasmenéses elefántnak? - tettem fel a találóst.
  - Kyra...
  Közbecsacsogtam:
  - Utat.
  És ekkor elbõgtem magam, érzésem szerint észrevétlenül.
  - Van zsebkendõd? - kérdezte.
  - Szipogni akarok - szipogtam.
  - Tégy, amit akarsz, csak ne mozdulj, ne cigizz, ne hüppögj, ne szövegelj.
  - Ez úgy hangzott, mint a demokrácia definíciója.
  - Jogodban áll tudni: Krap urat várjuk. Azon a kapun fog kijönni, ha végzett
a nõjénél.
  - Csõre töltsek?
  - Nem ártana.
  - Te, én lelövöm a pacákot. Orgyilkos a tag, nemde? Direkt ehhez van szokva.
Ha nem lövöm le, megint lelép. Nincs az a két szép szemed, amiért én még egy
éjszakát itt üljek, ezt a bazi-böhöm kapukilincset fixírozva.
  - Fogd be.
  - Újabb találós kérdés következik: attól, hogy a körözött az emeleten szuszog
a léhéjén, miért is nem beszélhetek?
  - Szabad a gazda.
  - Ha két esztendeig teremtett lélekhez nem szólva rágódsz Colombe
felfoghatatlan, ember-alatti közönyén, akkor sem leszel nyugodtabb. Nem lehetsz
nyugodtabb, mert ez a példa naponta ismétlõdik. Esetleg azon is
gondolkozhatnál, miképp jutott Krap a kézigránáthoz!?
  - Kétszáz erre hivatott agy töpreng ezen. Semmi dolgom vele. Mellesleg nem
kell sokat tépelõdni: ha nem a motozó fegyõr tette a ruhájába, akkor a gránát a
rabomobilban várta, az ülés alá rejtve.
  Ezzel hosszabb idõre kifecserésztük magunkat. Hárs-fasor szegélyezte keskeny
utcában dekkoltunk; elképzeltem, milyen lehet, amikor nyáron a lombok
összehajolnak az úttest fölött, zöld-arany árnyékot terítve a fáradt
flaszterra. Méhek zümmörésznek az édes illatú hársvirágok körül...
  Valami másra kellett gondolnom, nehogy sírva fakadjak, ám legjobb lett volna
egyáltalán nem gondolkozni, soha többé; hisz az emberiség egy része így is
elboldogul, mi több, kifejezetten ettõl boldogul.
  Ösztövér pasas támasztotta az egyik házfalat, húsz lépésnyire tõlünk. Cigirõl
cigire gyújtott, sûrûn nézegette az óráját, jobb lábát a ballal váltogatva, és
viszont.
  Teljesen úgy festett, mint egy türelmetlen szerelmes, midõn kedvese késik.
Mint egy költõ, aki egy bicegõs jambusnál elakadva, az utcára sietett friss
levegõt szívni, ihletével találkozni. Mint egy lány-tartó, aki csak addig áll a
fal elõtt, folyvást a kártyacimboráira gondolva, mígnem megjõ a ledér, és
átnyújtja a melltartójába rejtett bevételt. Mint egy másik zsaru, aki arra
játszik, hogy az egyiket megelõzve dicsõségesen elkapja Krapot.
  Vis Major nem tulajdonított jelentõséget a pasas ottlétének. Egyes-egyedül a
kapualj érdekelte, amelyet minden részletre kiterjedõ, akadémikus alapossággal
ekként festhetnék le: kapualj.
  A kapu köré emelt épület sem kínált vérpezsgetõ izgalmakat. Némelyik ablaka
világolt, némelyik nem.
  A házfalat már az elsõ percben kiolvastam. Harminchat különféle bece-, csúf-
és keresztnév állott rajta, egy szinte kötelezõ "Fuck off", valamint a
következõ dialóg-féle:
  "Itt járt Cobra és Rambo!"
  "Eszerint hamarosan várhatók a tatarozók is."
  Kínomban Vis Majort is szemügyre vettem, s bár õt mindhalálomig elnéztem
volna, merõ szemérembõl lebontogattam arcélérõl a tekintetemet.
  Az ösztövér pasas elunta magát. Levált a házfalról, és felénk indult.
Huszonéves lehetett, kötött sapkáját a szemöldöke tartotta vissza attól, hogy a
nyakába csússzon. Borosta-öregítette arca gyógyíthatatlan rosszkedvrõl
árulkodott. Feszes farmert, kurta dzsekit viselt, kezét a kabát zsebében
tartotta. Néhány lépés után meggondolta magát, sarkon fordult, és elsétált az
ellenkezõ irányba.
  Esõcseppek permeteztek a szélvédõre, s lassan megcsurrantak. Egy közeli lámpa
fénye az arcunkra vetítette az üvegen mászó cseppeket; olybá festettünk, mintha
sírnánk.
  - Úgy érzem magam, mint akit erõszakkal beleírtak egy húszkötetes,
cselekménytelen, szomorú könyvbe - mondtam.
  Vis Major rám villantotta a szemét. Bravúrosan eligazodtam rajta: lehet, hogy
felelni akart, de az is lehet, hogy nem.
  Az ösztövér fickó visszatért a házfalhoz. Szívesen rágyújtott volna, de
elfogyott a cigije. Hiába rázogatta az üres dobozt, hasztalan mormolt
szitkokat. Lehajolt, felszedett egy csikket, behatóan megvizsgálta, aztán
eldobta; kicsinynek találhatta.
  - Hogyan is tud ennyi ideig eltartani?! - nyöszörögtem, Krap feltételezett
idõtöltésére célozva.
  - Esztendõkig börtönben ült - magyarázta a szamuráj.
  - Na és?! Nem jut eszébe, miért kapaszkodott fel a léhára? Ha egyszer
megtanultál biciklizni, sose felejted el.
  - Ne úgy képzeld magad elé, hogy ül a bringán, kezében kottával, amelyben ez
áll: push left, push right; aztán újra. Krap menten a maratonira nevezett be.
De nem ez a lényeg. Vajon kik és miért szöktették meg, mint bérgyilkost?
Valakiknek szükségük van a tehetségére. Nem keveset fektettek az akcióba.
Nyilván nem is akárkit kell leölnie cserében.
  - Kár érted. Hogy egy ilyen kreatív gondolkodású pasasnak itt kelljen
bevégeznie, egy lepra kapu elõtt, aggkori végelgyengülésben...
  Rettenetes, csattogó lármára kaptuk fel a fejünket. Már-már stukkert
rántottam, mire rádöbbentem, hogy csak egy igen kicsi, ám felettébb zajos
járgány készül leparkolni néhány kocsival mögöttünk. A manõver percekig
eltartott, noha kamionnyi hely állt rendelkezésre.
  Vis Major felsóhajtott.
  - Pompás modell: a benzint hangenergiává alakítja át. Ráadásul nõ vezeti.
Férfi egyszerûen nem lehet ennyire béna.
  Mélyen hallgattam. Bizonyosra vettem ugyanis, hogy a tilitoli végeztével
háromméteres dalia fog kipattanni a parányi jármûbõl.
  A motor elnémult. Szinte nyomban idegtépõ szirénázás vette kezdetét, mely
arra figyelmeztette a vezetõt, hogy kapcsolja ki a lámpákat. Miután ez
megtörtént, csend lett végre. A kocsigazda olyképpen fejtette elõ magát az ajtó
mögül, miként a kígyó veti le kinõtt bõrét.
  Csöppnyi, zsemle gömbölyûségû nõ egyenesedett fel az autó mellett.
Visszahajolt az utastérbe, kiemelt egy jókora papír zacskót, amelynek tetején
néhány zöldségféle lombja fonnyadozott.
  A nõ becsukta az ajtót, majd újra kinyitotta. Ez a tette szinte nyomban
mûködésbe hozta a riasztót. A kis kocsi éktelen rikoltozással villogtatta
lámpáit.
  Vis Major puszta kézzel megborotválkozott.
  Felnéztem a környezõ házak ablakaira, ám a történtek senkit nem hoztak lázas
izgalomba. Az esemény mindennapos lehetett, a szomszédság immunizálódott.
  A riasztó elnémult. Az ajtó becsapódott. Kétszer is, minthogy az elsõ
kísérlet nem járt megnyugtató eredménnyel.
  Ekkor muszáj volt finoman felsikoltanom: a nõ mesmeg benyitott a kocsiba.
  - Egy szórakozott! - nyögte a szamuráj.
  A riasztó viszont nem nyögdécselt: üvöltött, hisztériázott.
  Nem tartott sokáig, tán csak egy percig. A nõ megtalálta, amit az ülésen
felejtett. Nem az agyát, csak a szemüvegét. Feltette az orrára. Közben
elejtette a zacskót.
  Nem bírtam tovább nézni, féltem, hogy beleõrülök.
  A riasztó elnémult, az ajtó bevágódott.
  Hajnali két óra volt.
  Az esõ úgy döntött: eleget szöszmötölt már. Rázendített.
  Végleg elkomorodtam.
  A nõ az ösztövér pasas által támasztott ház kapuja felé indult. Három lépés
után megtorpant, és kutatni kezdett kabátja zsebeiben. Nedvesedõ zacskója
viharosan málladozott.
  A pasas ellökte magát a faltól. Mondott valamit a nõnek, mire õ megrázta a
fejét, folytatva a kotorászást.
  A pacák fellendítette a karját. Egy zöldségcsomó átrepült a parkoló kocsisor
fölött. Kisvártatva utánasuhant a második, a harmadik.
  A nõ berzenkedett. Ha férfi lett volna, az agglegény-típusba sorolom; ez az
emberfajta azért nem nõsül meg, mert ahhoz is túl kába, hogy képes legyen
felismerni a nemek különbözését.
  Az ösztövér megtaszította az aggleány vállát. Kiütötte kezébõl a zacskót.
Odébb rúgta a földre esett kenyeret.
  Vis Major idegesedni látszott. Megérintettem a karját.
  - Oda se figyelj. Egyik szemeden be, a másikon ki. Majd én elintézem, te csak
a kilincsre vigyázz. Nem lesz semmi cselgáncs. Intellektuális mederbe terelem
az eseményeket.
  Kiléptem a kocsiból. Kihúztam magam, bár csak azért, hogy termetem nyurgasága
megnyugtató hatást gyakoroljon a kicsi nõre.
  Az ösztövérhez siettem.
  - Uram - szólottam. - Ön egy hölgyet molesztál.
  - Kettõt is tudok - felelte, s engem is megtaszított.
  Rendületlenül álltam elõtte.
  - Összeszedné, amit széthajigált? - érdeklõdtem nyájasan.
  - Nem - kiáltotta gonosz vigyorral. - Nem, sõt, tovább hajigálok!
  - Nem hiszem, hogy helyesen döntött.
  - Tényleg nem - mondta a nõ, és a homlokára tolta esõáztatta szemüvegét, hogy
végre lássa is, mi történik vele.
  - Kértem cigit? Kértem! Adtál? Nem adtál! - Pattogott a pacák.
  - Nem dohányzom, hisz mondtam - felelte a kicsi nõ jámbor csodálkozással.
  A molesztáló felkacagott.
  - Lefosom a vádlimat! Nem azt kérdeztem, bagózol-e, azért sírtam, hogy adj
cigit!
  - Uram, be kell látnia: e két dolog összefügg - szólottam. S hadd tegyek
hozzá még valamit: ön erõszakos. Márpedig az erõszak nem sportszerû, mert nem
küzdelem, hanem színtiszta gyûlölet-nyilvánítás.
  A pasas rám meredt.
  - Hülye vagy, anyám?! Egy vándor-prédikátor! Nyakamat rá, hogy nem tudod
elismételni még egyszer! Dokihoz fordulj, ne hozzám, ha félre beszélsz!
  Tündéri türelmem számottevõen megcsappant.
  - Van cigid? - kérdezte a pacák.
  - Van hát - feleltem. - De nem adok. Tõle is, nélküle is teljesen ideges
leszel.
  Nem is kérte. Lecsapott rám, hogy kiszolgálja magát. És én még költõnek
néztem!?
  - Kispályás vagy - mondtam, immár kevésbé intellektuálisan, mancsát félreütve
a dzsekimrõl.
  A kicsi nõ lehajolt, felemelte a sáros kenyeret. Forgatta, nézegette, s
mintha idegenkedett volna tõle.
  Az ösztövér kigondolta, hogy lelki nyomást gyakorol ránk: kirúgta a veknit a
nõ kezébõl.
  - De hát ez kenyér! - nyögte a sértett, mélyen megrendülve, abban a
tévhitben, hogy az aszfalti fickó is átérzi ennek jelentõségét. Sajátos, laza
szálakkal kötõdhetett az élethez, fura világunkhoz. Ez a típus oly esendõ, hogy
az már vérforraló. Az efféle teremtményeket közel akkora gyakorisággal
terrorizálják, mint a kihívó kacérokat.
  A pasas megõrülten, démoni vigyorral ugrándozott a zacskóból kihullott
élelmiszerekben. Ezért a hõsi tettért szobrozott a házfalnál, erre az alkalomra
várt, mind idegesebben, egyre bõszülve.
  Gondoltam, rövidre zárom a szituációt.
  Fellendítettem a karomat, majd kisvártatva a lábamat is.
  Ezután a fickó elsietett a bejárat felé, száz-száztizes tempóban, a
menetiránynak háttal, koordinálatlanul. Beszakította a kaput, és elterült a
kukák közt. A lépcsõházi világítás automatikusan mûködésbe lépett.
  - Juj - szisszent a kicsi nõ. - Hol a kulcsom?
  - A kezében - feleltem.
  - Tényleg - suttogta kurta nevetéssel, tulajdon szórakozottsága cinkosaként.
- Már régen ott van.
  - Jó éjt.
  Végignézett a járdán heverõ ételromokon.
  - Jó sok pénz - summázta. - A madárkák szeretni fogják.
  Ezzel átlépte a zavartan hunyorgó fickót, és a lifthez sietett.
  Üdére borotvált, rövid hajú, sudár férfi nyargalt lefelé a lépcsõkön. Elegáns
fürgeséggel kikerülte a liftajtó elõtt toporgó apró nõt, egy pillanatra
megtorpant a sikertelen felülési kísérleteket végzõ aszfalti pasas mellett, rám
vigyorgott, ám neki mondta:
  - Hasizom!
  És bokáig érõ szürke vászonkabátját felcsippentve átszökkent a méltatlankodó
korpusz fölött. Elsuhant mellettem.
  De nem lépett ki a kapun.
  Mire megfordultam volna, átkarolta a nyakamat.
  Nemigen kaptam levegõt. Stukkert szorított a halántékomhoz. Reszelõs hangon
nevetett.
  Emberemlékezet óta rá vártunk; õ volt az: Krap.


  Az agyamban kattogó relék azt morzézták, hogy élményemet csakis az aggleány
ricsajos érkezésének köszönhettem. Krap felneszelt, kibökött bennünket.
Gondolta, a szomszédos lépcsõházak valamelyikén át húzza el a csíkot. Hát nem
az útjába kerültem?! Tovább édesítettem terveit.
  A nyakamat szorongatva, a stukkerrel fenyegetõzve az utcára taszigált.
  Ilyenképpen ölelkezve értünk a járdához.
  Vis Major válla megfeszült. Úgy nézett rám, hogy tekintetétõl megtörten
elkívántam magam a pokolba.
  Krap intett, szálljon ki, s eközben - nem szándéktalanul - halántékon vágott
a fegyvercsõvel.
  A szamuráj felmutatta üres kezét, és körülményesen kikecmergett a kormány
mögül. Az ajtó mellett állva eltûrte, hogy a bizalmatlan bérgyilkos átkutassa.
  - Elviszem a kocsidat - közölte Krap. - Meg a pipit, nehogy utánam akarj
sietni.
  - Csak tessék - legyintett Vis Major.
  A fegyvercsõ újra halántékon ütött.
  - Ugorj be, és mássz át a másik ülésre! - parancsolta Krap, s megadta a
kezdõsebességet.
  Ugrottam, másztam. Dühömben túlgyorsultam.
  Mire a vidáman fölényes pasas felocsúdott, kigurultam a jobb oldali ajtón, és
igyekeztem tovakúszni a flaszteron.
  Utánam lõtt, de kanyarban még õ sem tudott hajszálpontosan célozni. Egyébként
sem vesztegethette rám az idejét.
  A szamuráj megéledt mellette.
  Krap elfegyvertelenedett.
  Néhány másodpercig méregették egymást. Ezt a pasas-rituálét már a
csömörületig untam. Nem vacakoltam a bámulásukkal, talpra szökkenve a földre
koppant Magnum felé iparkodtam.
  Sajnálatos módon lemaradtam az elsõ ökölcsapásról. Arra lettem figyelmes,
hogy a legfõbb bozótharcosként tisztelt szamuráj elszáll mellettem.
  Tovább loholtam a stukker irányába; immár Krap sem tett egyebet.
  Ekkor érkezett az ösztövér pasas, csaknem észrevétlenül, akár egy denevér, ám
nem üres kézzel: valamelyik kukában talált egy törött széklábat.
  Minthogy rám haragudott, engem akasztott hasba vele, s hozzá a csonka
végével. Ha nem is vesztettem el az eszméletemet, egy darabig nem sok örömet
leltem benne.
  Így aztán Krap rárepülhetett a Magnumra. Felkapta a borzalmas tûzerejû
fegyvert, és rám emelte.
  Voltaképpen nem is bántam volna, ha eutanáziában részesít. Rémesen éreztem
magam a széklábbal a hasamban.
  Az ösztövér észre sem vette, mi folyik körülötte.
  Kizárólag rám koncentrált. Kezét ökölbe szorítva ugrándozott elõttem.
  Krapot zavarta a célzásban a fickó pattogása.
  A szamuráj sem tétlenkedett. Nem véletlen, hogy az imént oly sokáig tartott,
míg kiveszõdött a kocsiból: a ruhájába - vagy a bõre alá - rejtett egy
stukkert, s oly ügyesen, hogy a motozást végzõ Krap nem bukkant rá.
  Egymásra fogták a fegyverüket.
  Ilyen alkalmakkor többnyire mindenki mozdulatlanná dermed; a hátak
borsódznak, a vérek meghûlnek, a lélegzetek bennakadnak.
  Az aszfalti pacák gondtalanul szökdécselt körülöttem. Görnyedten, zöld arccal
tartottam talpon magam. Tudtam, ha eldõlök, a székláb a hátamon megy ki.
  Ekkor észbontó dolog történt. A két pasas egy machóként mozdult: a veséjük
fölé tûzték a stukkert, és két különféle küzdõállást vettek fel; egyazon
célzattal. Hogy õk inkább szumóznának.
  Heveny felindulásomban csaknem megskalpoltam magam. Mindennek a tetejébe -
elbámészkodásomat kihasználva - a hülyécske fickó kétszer is állon mázolt.
  Két kézre kaptam a széklábat, és kirántottam a szervezetembõl. Az évszaknak
hála, a dzsekim, pulóverem jócskán lefékezte a döfést, ám még így is csúf
sebre, temérdek szálkára számítottam.
  Elsõül az aszfalti pacáktól kellett megszabadulnom. Fél kézzel megpörgettem
néhányszor a széklábat. De õ nem hatódott meg zsonglõr-mutatványomtól, újra
jött az öklével.
  Kinyújtottam a kezemet, és az arcába rántottam a sapkáját. Ha nem radarja
volt, akkor átlátott a fonalszálak közt: tovább jött, és kegyetlenül állon
vágott.
  Mit volt mit tennem?! Suhintottam párat a széklábbal.
  Elõbb a fickó hosszú lábai gabalyodtak össze, azután a válla ferdült el, de
még így is talpon maradt, jóllehet immár abszolúte ártalmatlannak látszott.
  Görnyedten, huhogva elkeringett a közelembõl.
  Átsuhant az agyamon, hogy le kellene ütnöm, mielõtt ismét kísérteni kezd, ám
Krap és a szamuráj táncolása elvonta a figyelmemet.
  Küzdõsporti szemszögbõl nézvést gyönyörû bemutatót tartottak. Villámgyorsan
pörögtek, forgolódtak egymás körül, nem vesztegették az erejüket ijesztgetésre;
valahányszor ütésre lendült egyikük ökle vagy elsült a talpa, a másikuk
belekábult a fájdalomba. Az esõ végigfolyt rajtuk, szétfröcsögött ruhájukról,
hajukból.
  Eddig is tudtam, hogy Vis Major fenomén és szuper. Na de Krap?!
  Hát persze, emlékeztettem magam, hiszen voltunk néhány börtön-órán: saját
szememmel láthattam, hogy a társadalom lelkiismerete üde maradhat, a rabok
humánus bánásmódban részesülnek a sitten. Mozizhatnak, olvashatnak, s hogy
szervileg se satnyuljanak el, a testüket is fel- vagy újjáépíthetik a
kondi-teremben.
  Ezért hát tudtam: a börtön az a gyár, ahová egy kehes zsebmetszõ megy be,
majd egy ölésre, bozótharcra kiképzett gólem jön ki. Közénk. Ellenünk.
  A két pasas kinõtte a járdát. Levonultak az úttestre. Krap ledobta a
kabátját. Félfordulatot tett, és varázsosan állon rúgta a szamurájt.
  Tejszínhab-fehérségû furgon - alighanem a hajnali tejszállító - közeledett
feléjük. A sofõr lassított, majd megállt a flaszteron szétterült kabát elõtt.
átkapcsolt tompított világításra, nehogy elvakítsa a két sportolót, lekönyökölt
a kormányra, és beleszívott a cigijébe.
  Az ösztövér fickó odakeringett hozzá, és huhogva elkunyerálta a rigóját.
  Vis Major kirázta fejébõl a tompa harangzúgást, összeszedte magát, és egy
álomi rúgással megfizetett Krapnak. A körözött elnyúlt hason, s egy tûnõ
pillanatig akár a saját kabátjával is össze lehetett volna téveszteni.
  Aztán olyan gyorsan, mintha egy filmjelenetet visszafelé pörgetnének, talpra
lebbent, kifordult, eleresztette a lábát, és kis híján lenyakazta a szamurájt.
  Gondoltam, véget vetek a mulatságnak. Törtem a fejemet, honnan is vehetnék
egy mûködõ stukkert, mivel gyanítottam, hogy szép szóval nem jutnék messzire.
Benyitottam a járgányunkba, meghallottam Bambi hangját, a fuvolázót, amelyet
kifejezetten Vis Majornak tartott fenn, de nem nyúltam a mikrofonért, mert úgy
döntöttem: elsõ a pisztoly.
  Tûvé tettem az üléseket, a kesztyûtartót, ám a fegyvert nem találtam.
Sejtettem, hogy ebbõl balhé lesz. Hiszen a kocsiban hagytam a stukkert, amikor
kiszálltam, hogy intellektuális mederbe siklassam az aszfalti vagány sajátosan
rossz modorát. Mármost: midõn Krap túszaként a járgány felé tartottam, a
szamuráj dolgozott valamin. Egy stukkert a ruhájába rejtett; de vajon hová
dugta a másikat, az enyémet?!
  Felidéztem, milyen körülményesen jött elõ a kocsiból.
  Aha! Megkerültem a járgányt, és a kormány felöli oldalán betapogattam alá.
Heuréka!, ujjongtam.
  Kézbe kaptam a pisztolyt.
  A következõ pillanatban lábdobogást hallottam, ám mielõtt reagálhattam volna,
valaki szélsebesen átrobogott rajtam, akárha bársonyszõnyeg volnék. Az illetõ
rólam hajította magát a kocsimba, gázt adott és elsöpört.
  Rutinosan utána lõttem. Láttam a karosszériáról visszapattanó golyók
szikrázását. Azután a kocsi eltûnt.
  Nemigen mertem hátranézni. Tudtam, ha megteszem, legott Vis Major rosszalló
tekintetébe ütközöm.
  A szamuráj felrántott a földrõl.
  - Jól vagy? - kérdezte, amúgy költõien. Választ sem várva magával vonszolt.
  Határozottan a furgon felé igyekezett velem.
  A sofõr beindította a motort, bekapcsolta a fényszórókat, s a kitárt ajtó
mellett állva várt bennünket.
  - Majd azt mondom, hogy elvitték - mondta, s enyhén meghajolt, miközben mi
bezúdultunk a furgonba.
  - De hiszen el is vittük - sóhajtotta a szamuráj. Ekkor már a saroknál
jártunk. Megpillantottuk saját járgányunk hátsó lámpáit.
  Vis Major a mikrofonért nyúlt, csakhogy nem találta. A furgon sem úgy
gyorsult, miként illett volna.
  Nem bírtam osztozni a bánatán; nekem is volt elég. Megpróbáltam kiegyenesedni
ültömben, de szervezetem élénken tiltakozott ez ellen. Felgyûrögettem a
ruhámat, hogy egy szánakozó pillantást vessek a hasamra.
  A látványtól kifutott a vér a fejembõl, végtagjaim jéggé dermedtek.
Képtelenségnek tetszett, hogy egyáltalán élek még. Összeszedtem maradék erõmet,
és a szamuráj felé fordítottam a fejemet. Búcsúzni akartam-e, vagy arra kérni,
hogy inkább a zsigereimmel törõdjék, mintsem Krappal?! Vis Major külalakját
észlelvén szótlan maradtam.
  Robogtunk Krap után, akár egy zombi-duó.
  - Jól vagy? - újrázott a szamuráj, s kézfejével letörölte álláról a vért.
  Dünnyögtem valamit. Ezzel is megerõltettem a hasfalamat. Éreztem, hogy
gyorsan langyosodó vérem átitatja a nadrágomat, s végigmászik az ölemen.
  - Jól vagy? - kiáltott rám.
  - Naná - leheltem.
  Nem gyõztem meg. A kezemért nyúlt, s ujjaim hidegétõl megrettenve végigbámult
rajtam.
  - Jézusom - nyögte.
  Magam elé meredtem. Azt mondják azok, akik oda-vissza megjárták már a halálba
vezetõ utat, hogy létezik egy Mezsgye az életen túl, a halálon innen.
  A Mezsgyére hajtottunk: szélesen hömpölygõ, bársonyfekete alagútba.
Iszonyatos zúgást hallottam, kék forgófények villantak, tucatjával, százával,
el- és összemosódtak, s addig villogtak, mígnem magukkal szédítettek; feszülõ,
berzenkedõ testem elernyedt: odaadtam magam.


  Kézmeleget éreztem. Felnéztem, s mintha a nap ült volna a homlokomon.
Lehunytam a szemem.
  Amikor újra feltekintettem, a lámpa, mert azt véltem Napnak, éppen kialudt,
reszketõ, sárga tócsa fogott körül: az ablak elé tolt rizspapír paravánon
átszüremlõ hajnali fény.
  Halogattam kissé a felismerést, ezt kellett tennem, nehogy sikoltva
elrohanjak - hisz úgysem ment volna -, de nem sokáig hitegethettem magam.
  Vis Major ült mellettem, két tenyere között tartva a kezemet.
  Viszont Bebermeyer kerevetén feküdtem!
  Kirakati baba állt a fejem fölött, az úri divat-szalonból való, sima arcú,
megnyerõen ápolt, jól szituált negyvenes, akárcsak Krap. A kaucsuk férfi
mereven kinyújtott karján egy zöldes folyadékkal teli mûanyag zacskó lógott,
amelybõl vékony csövön át folydogált a lé.
  Az én karomba.
  Vis Major átcsúsztatta egyik tenyerét a számra, így csak fojtottan
zengedezett sikolyom.
  Amikor abbahagytam, és lélegzetet vettem, elhúzta kezét a számtól, s fölém
hajolt. Az õ látványától is nyugodtan sikoltozhattam volna. Arcilag úgy
festett, mint aki aranyló búzamezõn aludt el, ámde reggel arra ébredt, hogy
idõközben átment fölötte egy kombájn.
  Néztük egymást. Emlékszem a percre, amikor elõször megpillantottam, elsõ
asszóinkra, mimika-szegény arcára.
  Néztük egymást, s láttam felderülõ vonásait, megolvadó tekintetét, halvány
mosolyát. Megkönnyebbülését.
  Homlokát homlokomhoz hajtotta.
  - Életben maradsz - súgta.
  - Mi ez a zöld?
  - Infúzió.
  - Mit csinál velem?
  - Újjászületsz tõle.
  Bólintottam. A régi életembõl már úgyis elegem volt.
  Krap jutott az eszembe.
  Vis Major felemelkedett mellõlem, az ablakhoz sétált, és félretolta a
paravánt. A sárgálló fény megsûrûsödött körülötte, szinte magába zárta alakját.
  A szamuráj halkan elmondta, mi történt. Amit én a Mezsgyének véltem, a Van
Gogh sugárút volt, amelyen motoros rendõri felvezetéssel, a biztonsági
szolgálat lõálló kocsijainak a kíséretében, a narkó-üldözési bizottság
küldötteinek Mercedesei száguldottak.
  Ennyi fegyverest még Krap is sokallott, ráadásul jól tudta, hogy kérdezetlen
agyonlövik, ha közéjük hajt.
  Visszafordult hát, s a mi furgonunk mellett elhaladtában elõkapta Magnumját.
  Az értem aggódó szamurájnak sürgõsebb dolga volt, ezért aztán egy hajszállal
elõbb nyitott tüzet.
  A biztonságiak így is idegesek lettek. Két kocsijuk otthagyta a konvojt, s
ellenségesen közrefogtak bennünket.
  Vis Major jelvénye, a kómában lévõ Krap és a vérem láttán modort váltottak;
lábhoz tették fegyvereiket.
  Mint kiderült, alig félórával korábban kapták meg a Titkosszolgálat
figyelmeztetését, miszerint a szokottnál is árgusabban vigyázzanak a nemzetközi
bizottság tagjaira, mivel a Fõfüvész kifejezetten eme látogatás alkalmából
hozatott ki a sittrõl egy zseniális bérgyilkost, a Krap nevût.
  Miután a zöldes folyadék utolsó cseppje is eltûnt az ereimben, felkelhettem a
kerevetrõl.
  Beültünk a tejszállító furgonba. Reggeledett. Morcos esõ szemerkélt.
  Az újságos pavilonok ablakaiba tett reggeli lapok még Ballerini bizarr
kriptájánál tartottak. Hurka kövérségû betûk ordították felénk: VIS MAIOR.


  Órákig öltözködtem. A Bál Szépe akartam lenni, de valahányszor megálltam a
tükör elõtt, hogy megtekintsem újabb toalettemet, rádöbbentem: legfeljebb a Bál
Anyja lehetek.
  Lemostam a sminket. Kibontottam feltûzött tincseimet. Elölrõl kezdtem a
fésülködést. Összehajaztam a fekete taftruhámat, s amikor kibújtam belõle,
összetaftoztam a hajamat.
  Az esõ esett, gonoszul, szürkén. A rádió azt mondta, a hegyekben havazik.
Átnéztem az üvegfalon, a közeli csúcsok felé, s bólintottam: tényleg. Aztán a
rádió azt is mondta még: "szép kis tavasz?!", de holnap kisüt a nap.
  Készüléket váltottam. A tévében egy fiatalos, táncparkettsimaságúra borotvált
pasas dögös mosollyal a farzsebébe nyúlt, és majd' meghaltam izgalmamban, amíg
megtudhattam végre, hogy az a lapos, szögletes doboz, amit elõhúzott,
cukormentes Orbitot vagy netán randi-gumit rejt-e.
  Pucérra vetkõztem. Megszemléltem Bebermeyer mûvét, s elkacérkodtam a
gondolattal, hogy egyáltalán fel sem öltözöm. Köldököm alatt, a székláb csonkja
által ütött sebnél, amelyen át életerõmmel együtt folyt el a vérem, már-már az
utolsó cseppig, pár pici öltés díszelgett, hiszen a mester mûvész volt. Mûvész
és komisz: kitetovált.
  De meg nem öltem volna semmi áron.
  Köldököm alá szétnyíló cipzárt rajzolt, amitõl úgy festettem, immár
élethossziglan, mint aki vetkõzik éppen, csípõnadrágtól szabadul, amely szinte
önként sikamlik le róla.
  Ha öreg leszek - ha megöregszem - és már semmi másról, errõl mindig eszembe
ötlik majd a szerelem.
  Na, akkor ittam egy pohár száraz martinit. Nem sok híja volt, hogy leüljek, s
megírjam végre Derina Regényét. Ám mert nem értem rá, inkább a ládához léptem,
amelyben a tõle örökölt ruhákat tartottam.
  Leültem az utazóláda szélére, combomra terítettem a kiválasztott darabot, és
homályos szemmel, hosszan bámultam.
  A pikkelyesen csillogó, fémes anyagból készült holmit sárkányzöld,
szederbordó és óceánkék rombuszokból állították össze, alját cafrangosra
hagyták, egyik oldalán hosszabban, a másikon rövidebben; így is kevés kelme
jutott a felsõ részre, ezért a ruhának csupán egy válla volt.
  Újra megfürödtem, s beillatosítottam magam, mielõtt belebújtam volna.
Csipetnyi zöld selyembõl lehelt bugyit vettem alá, testszínû harisnyát, tûsarkú
cipõt. Úgy éreztem, még mindig nem vagyok méltó a ruhára, de immár kapható
lettem volna érte akár fekete mágiára, boszorkányszombatra is.
  A ruháért, mely arról mesélt, hogy valahol másutt, egy más világban
sárkánybõr volt, a sárkányok tündöklõ szépségû hercegkisasszonyáé, mígnem egy
barbár kalandor kicsorbult karddal, hanyagul lehúzta róla.
  Ekkor felöltöttem a pompás holmit, s az suhogva áradt körém, majd
felragyogott, felragyogtatott engem is.
  Nem hagyta rejtve egyetlen porcikámat sem, érzékiséget árasztott,
szomorúsággal vegyest: nem a sárkányhercegnõt szántam, Derinát korholtam;
hiszen ha csak egyszer is ebben várta volna Petert!?
  Tényleg regényt kellett volna írnom. Már-már rászántam magam, de inkább ittam
még egy martinit. Azután egészen közel léptem a tükörhöz. Átnéztem rajta, s
megpillantottam a sárkányok hercegkisasszonyát, aki a barbár harcos látogatása
óta ember-mintás otthonkában ül kastélya ablakában, a tovatûnt szépségén
mereng; smaragd szemének méteres pilláin könnycseppek villódznak.
  A tükör, akár a tóé, ha követ hajítanak bele, gyûrûsre törte és elnyelte a
képet. Amikor a felszín kisimult, megláttam magamat. Nem hihettem el, hogy én
vagyok az. Forgolódtam, s midõn a vállam fölött hátralestem, rajtakaptam
Derinát a tükörben; õ viselte a ruhát, Peter karján táncolt, viruló-szépen.
  Ilyesmi velem nem szokott történni! Az Ilyesminek meg volt tiltva, hogy velem
történjen. Lenyeltem még egy pohár italt. Haboztam. Lélekdokihoz rohanjak, vagy
tollat ragadva megírjam a regényt?
  Oh, szomorú szerelmes regények szomorú hõsnõinek anyjai, az Égben! De miért
nem az élõkhöz fohászkodom?! Ripley tánti! Engedj asztalod csücskére, alig fog
sercegni tollam a papíron, midõn szélsebesen lejegyzem... Mit is?
  Teletöltöttem poharamat. A tükörhöz léptem, oly dühödt-kihívóan, hogy Derina
egy pillanatig sem bûbájoskodva, kristálytisztán megjelent elõttem.
Koccintottam vele.
  - Szia! - köszöntöttem elcsukló hangon. - Tudom, hogy így is boldog voltál.
De miért hagytad ki, hogy még boldogabb lehess?! Nagyon szeretlek!
  A kandallóba vágtam az üres poharat.
  Lélekdoki?! Sosem voltam épebb!
  Regényírás?! Hiszen itt az élet.
  Elsiklottam a bálba.


  Maga volt a varázslat: miután kabátomat a ruhatárba téve a hatalmas terembe
léptem, mindenki, aki mellett elhaladtam, kimerevült néhány pillanatra, akár
egy-egy albumi fotó. Megtorpantak s megszûntek élni, míg a láthatatlan
varázspálca a vállukat érintette. Azután a pálca tovább suhant a vendégek
között, és az imént megbûvölt férfi vagy nõ befejezte a megkezdett mozdulatot:
kortyolt poharából, letette a lábát, elakadt mosolya végigfutott ajkain.
  A világ olyan (is) amilyennek látod. Ki mondta, hol, mikor, és miért?
Felületesen szemlélve mennyire nem jelent semmit, s milyen sokat ér, amikor
attól félsz, megbolondultál.
  Átlejtettem a báltermen. A Hátrányos Helyzetû Férfiak Klubjának nyalkán
öltözött tagjai közös asztalnál fecserésztek, barátnõk karéjában.
  Vis Major sem hiányzott. Úgy ült a széken, mint aki nem szeret ott ülni, fél
fenékkel, fél vállát a támlának döntve, kinyújtva hosszú lábát.
  Megálltam mögötte.
  A vele szemközt feketéllõ Blick rám bámult, s mert éppen arra készült, hogy
lenyalja a rózsaszín cukrot pohara peremérõl, kinn felejtette a nyelvét.
  A szamuráj kivételével mindannyian felém fordultak.
  Néztek, szótlanul.
  Elmosolyodtam.
  - Kyra vagyok. Kyra Emett.
  Blick behúzta a nyelvét. Fejét ingatta.
  - Most jön a stukker - dünnyögte Vis Major, továbbra is mozdulatlanul.
  - Fegyvertelen - mondta Titus.
  - Lefegyverzõ - suttogta E.T.
  - Áruljátok már el, mit bámultok rajta - követelte a szamuráj. - Nem bírná el
a beteg szívem, ha elõkészítetlenül látnám meg. Mi a viselete? Tizenöt kiló
smink és smukk? Katonai gyakorló? Pisztrángozó gumicsizma, mellig érõ?
  - Szedd össze magad - biztattam.
  - Gyönge vagyok - felelte legyintve.
  Ekkor Schwarz hadnagy lépett hozzám. Duzzadt száján tündöklõ mosollyal, szót
sem szólva derékon ragadott, és magával sodort.
  Házibuli-zene áradt a hangszórókból, az idõpont koraiságára való tekintettel
szinte halkan, elõjátékszerûen.
  Mesebelinek ígérkezett az este.
  A harmadik lépésnél elvesztettem az egyik cipõmet.
  - Tisztára, mint egy Hamupipõke! - morogta bosszúsan a Hadnagy, mivel
kénytelen volt megtorpanni, s ezáltal rohama vesztett lendületébõl.
  Lehajolt volna a zöld cipõért, ám valaki megelõzte.
  Vis Major a tenyerére állította a topánt, s felém nyújtotta. Nem mozdultam.
  Áhítatosan néztük egymást.
  - Te vagy az? - kérdezte sokára.
  Bólintottam, s végigpillantottam öltözékén.
  - Csokornyakkendõ?! - leheltem.
  - Csokorzsebkendõm is van - mondta, s mutatta is szégyenlõsen.
  - Feleséged is van - tájékoztatta fanyarul Schwarz.
  Vis Major a mellé lépõ nõre, majd rám nézett, s a kezében tartott cipõvel
celebrálta a bemutatást.
  - A feleségem: Camea. Õ pedig a társam: Kyra.
  Camea szórakozottan felém biccentett. Nyúlánk, ám oly törékenyen vékony nõ
volt, hogy szinte kicsinynek látszott. Sötét haját szorosan hátrafésülve,
szalaggal átkötve viselte. Keskeny szemöldöke meredeken a halántéka felé ívelt,
kihangsúlyozva hihetetlenül nagy, sötét szemét. Leheletnyi, festetlen szája
meg-megrándult, látható volt, hogy fontos közlendõvel érkezett férje mellé.
  A szamuráj letérdelt elõttem, s a lábamra húzta a topánt.
  - Szórakozz jól - mondta, majd Cameához fordult.
  - Akarsz táncolni?
  - Talán késõbb, esetleg. Képzeld, találkoztam valakivel, Andrew-nak hívják a
srácot, nem fogod elhinni, együtt jártunk suliba, de már teljesen el is
felejtettem õt, és erre most összefutunk, és kiderül, hogy lakberendezõ lett!
  - Nahát - felelte Vis Major.
  - Ugye, milyen szörnyen fantasztikus!? - Camea megragadta a szamuráj
könyökét, és barackszínû ruhájában elsuhogott vele a terem másik vége felé.
  Schwarz hozzám hajolt, és rekedten a fülembe ordított.
  - Halló! Halló, halló!
  - Téves, uram - sóhajtottam. Bontottam a vonalat.
  Visszasétáltam az asztalhoz. Letelepedtem a klubtagok között. Rádöbbentem,
hogy többükkel találkoztam már, de senkit sem ismerek közülük.
  E.T. mellém ült, bókokkal árasztott el, forró súgdosása egy hajszálat
emelgetett a fülemnél. A hajszál csiklandozásától menetgyakorlatot tartott
hátamon a hideg.
  Egy pincér itallal kínált; száraz martinit kértem. Kihalásztam a poharamból a
citromkarikát, s olyanképpen haraptam bele, hogy leve E.T. felé fröccsenjen.
  A szamuráj a terem végében állongott, zsebre vágott kézzel, értelmesen nézett
ki a fejébõl, az ex-iskolatárs lakberendezési eseteit hallgatva. Camea
kigyúltan bámulta az esztendõre szem elöl tévesztett, ám végre megtalált
férfiút, már-már a szájáról olvasva a szavakat.
  Egyszerre csak a férfi a karját nyújtotta, s Camea mámorosan belefonta az
övét. Távoztak.
  Vis Major csellengõ az asztalunk felé indult, útközben megszabadult
csokornyakkendõétõl, és három - arra lebegõ - tálcáról négy pohár pezsgõt
juttatott a szervezetébe.
  Csaknem felvidult, mire hozzánk ért.
  Sidney jelentette, hogy Lasalandra lépett a terembe. Igaz lehetett, mert a
zene elnémult.
  E.T. felszökkent mellõlem, és széles mosollyal fõnöke üdvözlésére sietett.
  A szamuráj leült a helyére.
  Blick újabb cukrozott karimájú pohárra tett szert, amelyet parányi napernyõ
is ékesített, nyilván azért, mert kék színû lét lehetett inni belõle. A teljes
giccshez már csak egy trambulin hiányzott.
  - HáKá megszívta - mondta kajánul.
  - Most lemegyünk pletykaszintre? - fanyalgott Vis Major.
  - HáKá megszívta - ismételte Blick, s szederszín nyelvét körbefuttatta a
cukros karimán. - Lasalandra elõdje golfozott. Nosza, HáKá is beiratkozott a
golfklubba.
  - Na és? - vont vállat a lila ajkú Sidney.
  - Lasalandra ejtõernyõzik - vágta ki Blick, aztán a fejét a karjára hajtva,
hosszan sírt a röhögéstõl.
  Egyszerre csak elkomorították, mivel a zsarufõnök fellépett a pódiumra, s nem
egy, nem két papírlap zörgött a kezében. Bizony, úgy festett, felolvasó estbe
zsibbad a bál.
  Lasalandra megköszörülte a torkát, a mikrofonhoz hajolt, s bejelentette, hogy
õ most köszönetet szeretne mondani. Szíve szerint mindannyiunk, azaz a rend
õreinek méltatásába fogna, ám erre nincs idõ, ezért név szerint kiemelne néhány
különösen jeleskedõ munkatársat.
  Tellettek-múlottak a nevek, és Lasalandra még csak a D-betûs zsaruk
dicsõítésénél tartott. A szólítottak felpattantak s meghajoltak.
  Elhatároztam, hogy megszököm. Ekkor fülön ütött egy név.
  Emett, igen, ezt mondta. Arnon Emett.
  Felkaptam a fejemet, s még láttam, amint egy férfi visszaül a helyére. Elállt
a lélegzetem. A pasas teljesen kopasz volt, akár egy tojás.
  A szamuráj megfogta a kezemet, beletett egy teli poharat. Rám vigyorgott.
  Lasalandra lassan kifogyott a mintazsarukból. Közülünk senkit nem hozott
szóba, ellenben HáKát három mondattal is méltatta ama remek kis csapat pompás
munkájáért, amelynek õ a vezetõje.
  Ettõl persze mindenki holt ideges lett.
  A szamurájt kivéve. Õ a térdemet szemlélte. Féltem, hogy a harisnya nem
sokáig bírja a pillantását, s minden szem egyszerre leszalad rajta.
  - Olyan a ruhád, mintha álmodtad volna - mondta.
  Tudtam, hogy neki elmesélhetném a sárkányhercegnõt. De Lasalandra lelépett a
pódiumról, és üvöltõ zene áradt a teremre.
  E.T. visszajött, s kettõnk között a vállamhoz hajolt, ezzel is érzékeltetvén,
hogy fõnök s egyben tulajdonos.
  - Drága Kyra, szeretném, ha segítene nekem. Egy kis vetítést terveztem a
csoportról. Hoztam néhány kazettát. Számítok a nõies érzékenységére a megfelelõ
jelenetek kiválasztásánál.
  Olyan körmönfontan hangzott, hogy nem is értettem. HáKá régen elõre indult;
immár a terem közepérõl integetett: kövessem.
  Segélykérõen néztem a szamurájra.
  - A nõies érzékenységedre számít - magyarázta.
  - Az mi?
  - Az mi? Az mi? Emlékezz a széklábas fickóra. Õt is érzékenyen intézted. Ha
majd vetkõzés közben pillantásod a sebhelyre téved, jusson eszedbe: egy fenét
sebhelyet látsz. Az intellektuális medret látod, amelybe az eseményeket
terelted.
  - Ha találkozol Bebermeyerrel, mondd meg neki, hogy ne féljen tõlem. Nem ölöm
meg.
  Vis Major nevetett.
  - Megmondom. Menj, mert HáKá alig várja, hogy az intellektuális mederbe
tereld.
  - Gonosz és rosszindulatú vagy.
  Bólintott.
  - Szakasztott olyan, mint az élet.


  Beléptünk a férfivendégeknek fenntartott öltözõ-szobába.
  E.T. azt mondta, mostantól szólítsam Eugennek. Kérdeztem: miért? Erre azt
felelte: azért, mert így hívják.
  Amikor kulcsra zárta az ajtót, felvontam a szemöldökömet. Ezt is
megmagyarázta: nagyon is szükséges a titkosság, mivel meglepetést készítünk
elõ.
  Ezután elárulta: nem méltatlan Lasalandra dicséretére. Talán sosem fogyott
volna ki a személyére vonatkozó szép szavakból, ha fel nem ötlik benne, hogy
nem teljesen ezért zárkóztunk az öltözõbe.
  Elõszedett néhány kazettát. Beletekinthettem a csoport edzéseibe. Három nõt
is láttam az ismerõs pasasok között. Kérdeztem, õk vajon hová lettek. Azt
felelte, nem bírták a terhelést.
  Majd ravaszul, mutatóujjával a levegõben körözgetve, ámde a térdemhez
közelítve, érdeklõdött:
  - Maga bírja?
  - Terhelése válogatja - szóltam, kisiklatva felém száguldó ujját.
  Mivel az elsõ ostromát visszavertem, úgy döntött, újra nekifut. Lánctalpas
széptevésre számíthattam.
  A film tovább pergett. Néhány híradófelvételt láthattunk, amelyek
hajmeresztõen izgalmas akciókról tudósítottak.
  HáKá székestõl egyre közelebb húzódott hozzám, mígnem hirtelen az ölembe
ugrott. Átkarolta a nyakamat, s szenvedélytõl áthatottan megpróbálta letépni a
fejemet.
  Ami engem illet, egyidejûleg több dologgal is próbálkoztam: a kitörni igyekvõ
nevetés visszagyûrésével; látni akartam Vis Majort, amint átvonul a képernyõn,
a tévésekre oda sem hederítve, zsebrevágott kézzel, földöntúli arckifejezéssel;
továbbá uralkodnom kellett magamon, nehogy a falhoz vágjam az ölemben
fickándozó kis fickót.
  - Csókolj meg, csókolj meg! - rimánkodott HáKá.
  Eltartottam magamtól, és végigmértem.
  - Inkább letenném - mondtam.
  - Ne, ne! Vegyél fel! Vegyél be!
  - Tényleg azt hiszi, hogy imponáló?
  - Miért? Nem? - kérdezte elhûlten.
  - Ezért menekült el az összes lány? Ezért?
  Lemászott a térdemrõl, és visszaült a székére.
  - Nem voltak alkalmasak.
  - Mit tettek magával? Bántották?
  - Az egyik felpofozott. A másik is. A többiek is cirkuszoltak.
  - Szeretnék valami újszerût nyújtani.
  - Igen?! - sóhajtotta felragyogó szemmel.
  Mielõtt még kiötölhettem volna, mivel lephetném meg, legmélyebb utálkozásomra
lázasan vetkõzni kezdett.
  Rögtönöznöm kellett.
  Azután zúgó fejjel menekültem vissza a terembe, emberek közé. Vis Major,
arcomat látván, szótlanul a kezembe adott egy teli poharat.
  Blick áthajolt az asztal fölött, s a zene hangereje miatt ordítva kérdezte:
  - Tökön rúgtad?
  Megráztam a fejem.
  - Rácsuktam a fiókot - feleltem.
  - A fiókot?!
  Bólintottam.
  - Jézusom - sóhajtotta Titus.
  Lenyeltem a martinit.
  - Az ilyen pasasokat, ha az utcán futok össze velük, letartóztathatom. Azután
a bíróság elrendelheti a kényszergyógykezelésüket.
  - Az ilyen pasasok, ha a munkahelyeden futsz össze velük, pláne, ha fõnökeid,
más megítélés alá esnek - közölte Sidney. - Könyörtelen bosszúra számíthatsz.
  Blick még mindig a fejét ingatta.
  - Milyen fiókot? - kérdezte.
  - Istenem, az asztalét.
  - A fejére vagy a farkára?
  - A fejére egy nagy doboz hintõport borítottam.
  Elakadt a lélegzetük. Megérdemelték, hogy bennük tartsam még egy percig.
Iszonyú ricsaj volt, úgy is mint zene. Azt is túlkiabáltam. Ha egyszer
éktelenül dühös voltam!?
  - Fogadni mernék, hogy most nektek is sajog. Mikromilliméternyi pontossággal
tudnátok, hova és miért hív el a vízfejû kényúr, hiszen nem én voltam az elsõ.
De vajon egyszer is eszetekbe jutott-e, hogy egyetlen nõnek sem kéjhömpöly, ha
egy ilyen kis féreg megpróbál rámászni?!
  - Eszünkbe jutott - biztosított Blick.
  - És mégis, furcsa módon, újra meg újra kíváncsian várjátok, miként alakul a
kényúr játszadozása. Vis Major, fõleg neked legyen mondva: Dustin Colombe
ugyanez a kategória.
  - Oké, igazad van - felelte.
  - Ha igazam van, miért nem hívtátok fel a figyelmét arra, hogy semmi
keresnivalója köztetek és a kolléganõiteken?!
  A szamuráj hosszan nézte a szememet. Félmosoly ráncigálta szájszegletét.
  - Kinyírod? - kérdezte.
  - Mit találsz ezen nevetségesnek? - bõszültem tovább.
  Vállat vont.
  - Csak a fiókot.
  - Ha egyszer nem volt kéznél szivarvágó?! - próbálkozott Blick.
  A hangszóró elnémult. A beszélgetõ társaságok egy akkorddal tovább kiabáltak.
  Mint például Sidney:
  - Vagy ceruzahegyezõ - harsogta.
  E.T. akkor lépett mögé. Ruhája úgy festett, mintha lisztben hempergõzött
volna. Lila fejjel leült közénk. Felsóhajtott, körbehordozta rajtunk a
tekintetét; vérhálós szeme elárulta, hogy csak nemrég sírt.
  - Az imént beszélgettem Kyrával. Kiderült, hogy õ is érzékeny, mint afféle
nõ, és nem bírja már ezt a nehéz munkát. Ezért fájó szívvel úgy döntöttem, hogy
megválok tõle.
  Nekem megérte, hogy hallgassak, ha nem is volt könnyû.
  A klubtagok sötéten töprengtek. Máris elértem valamit.
  Vis Major felemelkedett a székrõl, megkerülte az asztalt, és megérintette
E.T. vállát.
  - Gyere velem. Szeretnék mondani valamit.
  - Mondjad bátran.
  - Bátran fogom mondani, de négyszemközt. A te érdekedben.
  E.T. vonakodva felkelt a székérõl, és elballagott a szamuráj oldalán. Aznap
már nem is láttuk viszont.


  Egy órán át a mûsorvezetõ avagy mókamester uralta a pódiumot. A fáradt tréfák
hallatán biztosra vettem, hogy a negyvenéves-forma, korán õszült, szétivott
arcú férfi elvetélt, még fiatalon. Midõn a tehetségével volt viselõs.
  Elsõül kihirdette a jelmezvetélkedõt. A versenyzõk bevonultak. Három
különféle stílusú bohóc indult; ló nyerített. Szerepelt továbbá: férfinak
öltözött nõ, nõnek öltözött férfi, és egy nõ, aki mindkettõnek felöltözött;
utóbbi õszinte tapsot kapott. Jöttek cowboyok, kalózok, sellõk, sejkek,
boszorkányok, tündérek. Begurult egy gomba; gyilkos galóca lehetett, mert
fegyvert viselt. Pallosát suhogtató hóhér toppant a terembe.
  S mégis, a fõdíjat, egy tortát, nem más kapta, mint a bíborló
genitália-házaspár. A pasas tetõtõl talpig titáni hím ivarszervnek öltözött,
hitvese nõinek. Biológiailag többé-kevésbé megállták a helyüket, de aligha
engedték volna õket az angol királyi pár elé.
  Bár ezen túlestünk, a báli megpróbáltatások még nem értek véget, minthogy a
ceremónia-mester eltökélte: itten jókedvnek kell lenni.
  És leend: következett az almafaló verseny. Az önként jelentkezõ férfiak
nyakába kötelet vetettek, amely ropogós almában végzõdött, öltájt; hölgyeiknek
csutkáig le kellett rágniuk a gyümölcsöt.
  Asztaltársaságunk szétszakadozott. Beszélgetõ, játszadozó csoportok
alakultak.
  Schwarz távolról méregetett. Sebzettnek tetszõ, duzzadt száját néztem.
Megpróbáltam kitalálni, milyenek a férfiak. Amikor odáig jutottam, hogy miért
is olyanok, feladtam.
  Vis Major eleinte csak unatkozott, majd undorkodni kezdett. Megjegyezte, hogy
még a mûködõ szökõkútban is szívesebben ülne, akár ilyenkor, hóvíz idején is.
  Rácsodálkoztam:
  - Hát menj haza.
  - Elõtte szívesen hazakísérnélek.
  - Én még maradnék.
  - Jól érzed magad? - kérdezte, s ezúttal õ csodálkozott.
  - Nem - feleltem. Nem érzem jól magam.
  - Pedig pompásan indult. Elvesztetted az üvegcipõt.
  - És te megtaláltad a beleillõ lábat.
  - Azután sáros bakancsok mindent széttapostak.
  - Ha most ihatnék egy martinit, sokkal jobban tudnám sajnálni az esténket -
sóhajtottam.
  - Nem is kérdezted, mit mondtam HáKának.
  - Nem.
  - Nincs nõ, aki ne kérdezné meg.
  - Lehet.
  - Szóval nem érdekel? Akkor elmondom. Megsúgtam HáKának, hogy potyára dühös
rád. Ha nem lennél leszbikus, biztosan õrá buknál. Azt tanácsoltam, hogy tegyen
úgy, mint én: tekintsen férfinak.
  - Haha. Menj a pokolba.
  - Születésemtõl ott vagyok.
  Elrágtam egy szendvicset. Nem érdekelt, hogy táplálékom hány kalóriát, mennyi
koleszterint tartalmaz.
  A ceremónia-mester ötlettára átmenetileg kimerült. Ismét zenélés következett.
  A szamuráj a kezemért nyúlt.
  - Jössz táncolni, vagy vigyelek?
  - Megfigyelted már, hogy bárhová hívsz, veled tartok, leheletnyi tiltakozás
nélkül?!
  - Végre is, kettõnk közül én vagyok a rangidõs senki.
  Éjfélre járt, s ahogy az ilyentájt a bálokban lenni szokott, mindenki eleget
ivott ahhoz, hogy szeretetreméltónak lásson másokat. Összefonódott párok
ringatták egymást a parketten; Chris Rea ráspolyos, érzéki hangja dúdolt a
szerelemrõl.
  A szamuráj magához ölelt; rábízhattam magam, biztosan vezetett. Fejem a
mellére szédült. Már-már lehunytam a szemem, amikor megszólalt.
  - Mire álomba andalodsz, jön a rock and roll. Felébresszelek?
  - Csak pár percig pihenek - dünnyögtem. - Sokat ittam.
  - Aludj csak, s ha úgy jobban esik, vedd a szádba a hüvelykujjadat. Most
jobbra pörgölõdünk - figyelmeztetett.
  Így tettünk. Konokul koncentráltam, vissza akartam csalogatni a hangulatot,
amellyel érkeztem. Csõtörés lehetett a fejemben, monoton, fájó zúgást
hallottam. Segíthettem volna magamon, ha merészen azt mondom: menjünk innen,
hogy együtt lehessünk, bámész pillantások, mókamesteri erõfeszítések nélkül.
  Táncolnék veled, zene sem kellene hozzá; néznélek, s nem ügyelnék arra, hogy
te vagy más meg ne lássa; ölelnélek, miként álmomban, oly ösztönösen s
gondolattalanul, mint még senkit; soha; s ezért félek tõled. Tõled félek.
  Éreztem karját a derekamon, kezét az enyémen, az arcom alá simuló szövet
cirógatását, s a körülötte lebegõ tiszta illatot. Pánikba estem, akként, mint a
kábítószeres: túl késõn ahhoz, hogy még megmenekülhessek.
  - Anyám - sóhajtottam.
  - Apád - mondta õ, s megtorpant velem.
  Még tûnõdtem, hol vagyok, amikor a mellettünk ringatózó párhoz fordult.
  - Cseréljünk - javasolta.
  Arnon Emett felemelte csupasz fejét velem egykorúnak látszó táncosnõje daliás
válláról, s zavaros szemmel a szamurájra, majd rám bámult.
  Lassan tisztult fel a tekintete. Azután hirtelen mozdulattal Vis Major elé
tolta a lányt.
  - Arnon Emett - rebegte. Mosolyféle tétovázott a szája szegletén.
  - Kyra Emett - feleltem.
  Néztem apámat, az édest. Az évek elsuhantak a hajával, amely - a valahai
tízéves kislány emlékezete szerint - oroszlánszõke volt. Tágra nyílt szeme
kéken világított, akár a napfényes januári égbolt, miként az én szemem. Arnon
Emett a bálon is választását viselte: az egyenruhát, amelyért lelépett tõlünk,
sok éve már.
  Anyám kérdezetlenül, pillanatnyi szünet nélkül, bárkit tudósított arról, mi
jár a fejében, de hát ritkán jártak ott egetverõ gondolatok; apám
végiggondolta, mit mondhatna, s szótlan maradt végül; átkos örökségem
kettõjüktõl származott: ha beszéltem, nem mondtam semmit; a lényegest csak
megfogalmaztam, de nem bírtam szabadulni tõle.
  Így hát álltunk egymással szemközt, s rádöbbentünk, felesleges megszólalnunk.
Apám szeme azt mondta, szépnek lát. Az enyém õszintén felelte megöregedtél. A
múlton mit sem változtathatunk. Talán - suta szókkal - a távollévõkrõl
fecserészhettünk volna. Ezek nélkül számít-e a most?!
  Tudtuk, semmi közünk egymáshoz. Illó szomorúság lebegett köztünk.
Megérintett, megcsókolt volna; mozdulata félbetört, s én nem segíthettem rajta.
  - Szia - mondtam, ellépve mellõle.
  - Szia - súgta utánam.
  Kisiettem a terembõl.


  Vis Major a ruhatárnál ért utol, vállamra terítette a kabátot, a sajátjáért a
pult fölött lendült a fogashoz, a hüledezõ alkalmazottnak azt mondván:
  - Nahát, milyen jó kis dolgozatot írt a halántéklebeny-kiirtásáról!? Nem
tudtam letenni!
  Az utcára léptünk. A tiszta égbolt a flaszter mélyedéseibe terített tócsákban
bámulta magát. Illatosan, hûvösen vibrált a levegõ, belekortyoltunk.
  Az utca túloldalán fekete furgon vesztegelt, csak nemrég jöhetett a
hegyekbõl; platóján elrabolt hóember kesergett, hevederek béklyózták,
olvadozott. Fazékkalapja félrebillent, répaorra elcsúszott. A kötelek kormos
húsába vágtak.
  A szamuráj a hóemberhez száguldott, villámgyorsan kioldozta, és rákiáltott:
  - Rohanj! Menekülj!
  Azután kézen fogott, és mi is futásnak eredtünk. Futottunk az elsõ
megbotlásomig.
  Felszedte elhagyott cipõmet, a lábamra adta, majd megállt elõttem, s
elsimította arcomból a hajamat.
  - Minden hó, ha hó a vége - mondta, és megcsókolt.
  Összesimultunk, magához emelt, a lábam sem érte a földet, éreztem közelségét,
teste melegét, s Úgy hatott rám, mint a villamosszék.
  Bármit megtettem volna vele, mindent, amit eddig megvetettem. A kínig akartam
fokozni a szédületet, ezt a szédületes jót. Ám a félelem nem engedett; kitéptem
magam a mind falánkabbá bõszülõ csókból, s tüstént mást gondoltam:
visszavágytam a karjába, melegébe. Rettegett ösztönök pusztítottak, hajszoltak.
  Utam - út?!, meredek lejtõ, amelyen egyensúlyomat vesztve zúdultam alá - a
teljes megsemmisülés felé, az alázatba futott velem, fogódzót nem kínált, így
hát saját hajamba kapaszkodtam, irtózva az annyira áhított végcéltól; az
érzelmi kiszolgáltatottságtól.
  Vis Major dúdolt, s egy tangót, és táncoltam vele, a járdán és az úttesten.
Autók jöttek-mentek, hóhideg tócsákból borítottak ránk palástot; emberek
bámulták kétségbeesett részegületünket, bámulták szánakozó-irigyen, szótlanul.
  Tangóztunk, szaladtunk, meg-megálltunk egymás száját falni. Tévedhetetlenül
közeledtünk a házhoz; immáron csak egyetlen egérutat láttam: a fejembe vettem,
hogy meg akarok halni.
  Nevetnem kellett, ám kis híján elpityeredtem. S amikor felmagasodott elõttünk
a bambuszrudakból emelt kerítés, lépteink lelassultak. A bûvös vonalhoz
érkeztünk, nem tudhattuk biztosan, mi történik, ha átlépünk fölötte.
  Esztendõkön át elhitettem magammal, hogy nekem aztán nincs szükségem a
zûrzavaros, viharos, elmeölõ hadijátékra, amit férfi és nõ folytat egymással,
szerelem címen.
  De van-e más, ami egyszerre képes felkavarni érzékeket és érzelmeket; van-e
más, kedvesebb szörnyeteg, mint a gyönyörûség vágya, amelynek fojtogató
ölelésében ritka csoda ér: érezzük, hogy élünk?! Nem mást, nem kevesebbet
akarunk, csupán mindent: élve megelevenedni.
  Adrian megállt, kezemmel a kezében, várta, hogy hívjam; befelé hátráltam:
elõle, s felfogtam hirtelen: ez már az álmom, rajtam múlik, megvalósítjuk-e.
Összesimuló ujjaink távolodtak egymástól. Felidéztem Derina fejéhez vágott
szavaimat, átvillant rajtam, hogy a mindent veszíthetem, amely így is, úgy is
elvész. Legalább megízlelem.
  Visszaléptem. Adrian, látva, hogy döntöttem, s attól tartva, hogy meggondolja
magát, a számra hajolt, és magához szorított. Lábujjhegyre emelkedtem, hogy
jobban érezzem, testem átsimult a ruháján; a házba hátráltunk.
  Lelöktem válláról a kabátot, õ eldobta az enyémet, és ismét megrémültem. Nem
tudtunk adni, képtelenek voltunk elszabadulni félelmeinktõl, el kellett
vennünk, önmagunktól és a másiktól. Dühödten, mert megtörtént velünk, amit
akartunk, de nem engedtük volna, faltuk, haraptuk egymás száját; széttéptem az
ingét, hogy a bõréhez férjek, megízleljem s beszívjam illatát. Lehasította
vállamról a pántot, a tenyerén akart érezni, s amikor a mellemre hajolt, a
falhoz szédültem. Kifulladtan szedtük a levegõt, akár a küzdök, és lehasadt
rólam a csipetnyi zöld, és lerántottam nadrágja cipzárját. Akárcsak álmomban:
nyersen szeretkeztünk, összerohanva, bitorolva, menekülõn.
  S az álombelinél is megrázóbb, eget-földet összeborító élvezetben
száguldottunk a kínszépséges eszméletvesztésig.
  Évtizedek is eltelhettek, mire magamra ocsúdtam, Vis Major fejével a
vállamon. Megmozdultam, hogy eltámolyogjak és összeessek valahol, egyedül.
  Feneketlen, végtelen üresség feketéllett a szívemben, s ezt lassan,
megállíthatatlanul belepte a fájdalom.
  A szamuráj eligazította ruháinkat. Állon csókolt, futólag. Tenyerét a falra
támasztva nézte az arcomat.
  Nem nyitottam ki a szememet.
  Tudtam, elmegy, mint álmomban, s nem ejtjük ki a varázsszót. Nincs varázsszó.
  Tudtam, ha elmegy, mert konokabb annál, semhogy maradjon, lefekszem, és pár
száz évig fel sem kelek.
  - Kyra - mondta; köhintett, s nem folytatta.
  Nem néztem fel. Úgyis hallom, ha kilép az ajtón.
  Köhintett, s folytatta.
  - Szerintem, ha még jó sokáig állunk itt, visszerünk lesz, és hetekig is
borogatjuk egymást.
  Rámeredtem. Jó, nem mesebeli varázsszók voltak.
  Levette tenyerét a falról, félrehajtott fejjel, csúfondáros mosollyal nézett.
  - Közönségesnek fogsz nevezni - figyelmeztetett. Bólintottam; mondta tovább.
- Gondolom, a történtek után akár le is fekhetnénk együtt. Persze csak akkor,
ha fekvõhelyed is van.
  Felvezettem a csigalépcsõn. Az üvegfalú toronyszoba láttán egy percre kiment
a fejébõl az ágy.
  A fürdõszobába surrantam. A vízcsobogástól nem hallottam, amikor utánam jött.
Egyszerre csak elõttem állt, langyos víz esõzött ránk, összesimultunk,
kimondtam:
  - Mint a villamosszék.
  - Szerintem elektrosokk.
  Újabb fejvesztés ígérkezett.
  - Szeretõül kértél, egyszeri alkalomra - emlékeztettem.
  - De legalább egyszer te is akartad. Ez kétszeri alkalom. Sõt, ha
hozzávesszük, hogy akartuk is, meg nem is, négy is összejön.
  Gonoszul elzárta a meleg-csapot. Szememrõl, számról, köldökömrõl itta a hûlõ
vizet.
  Elnyúltunk az ágyon, a tiszta égbolt nézett ránk, mi egymást bámultuk. Sosem
éreztem ehhez foghatót, s féltem, hogy többé be sem érem kevesebbel. Már nem
harcoltam önmagammal, s nem kellett érte küzdenem. Odaadtam mindenemet, azt is,
aminek létérõl nem is tudtam. Gyengédek, találékonyak voltunk, nem
szeretkeztünk: szerettük egymást.
  Túlmentünk minden határon.
  Vele takarózva aludtam el, s rémülten ültem fel reggel, tudván, hogy elment,
hiszen fáztam.


  Cigirõl cigire gyújtottam a kocsiban. A bulvár nem törõdött velem. Kirakatok
vetélkedtek egymással, melyikük tud igézõbb fényeket, csábosabb holmikat,
kegyetlenebb árcédulákat mutatni; versenyük döntetlenre állt. A járókelõk
meg-megálltak, elábrándoztak a kínálaton, fejükben álmok fogantak; mentek
tovább. Fakó szívvel bámultam utánuk, alig is látva, egykedvûen.
  Autófolyamok csordogáltak mellettem, ár-apály-szerûen, a lámpaváltásnak
kiszolgáltatottan. A távoli túloldalon, a Nem Piskóta nevû lokál környékén az
éjszaka pici császárai azt játszották, hogy õket nem befolyásolják
rendõrlámpák, törvényesített játékszabályok. Pompás kocsikon száguldoztak, el
és vissza, néhány percnél tovább nem maradtak távol. Ha idõközben illetéktelen
autós szédült a helyükre, azt durván elûzték, de félresöpörtek minden útjukba
kerülõt. Ordítoztak, mutogattak, bömböltették a motort és a magnót, a kiürült
whiskys flaskákat hanyagul az utcakõre szórták.
  Huszonkilenc perce ültem a kocsiban. Érdeklõdés nélkül figyeltem a bulvárt,
ám egyszercsak azon kaptam magam, hogy idegesítenek az arrogáns pacákok
szembõl.
  Igazából persze az idegesített, hogy az életem tellett-múlott, s nekem ott
kellett ülnöm a kocsiban; Vis Major a lelkemre kötötte: ne mozduljak, ne
szóljak senkihez, várjak rá békésen, s ezzel elhajózott a leprába. Félórája
már.
  Mellesleg az idegesítõ körülmények úgy sorakoztak, akár gyöngysoron a szemek.
Kezdetnek HáKá közölte velünk döntését, miszerint mostantól az egész "piszkos
banda" éjszakás lesz, esetleg az idõk végezetéig is, és ezt csak a zsaru-báli
viselkedésünknek köszönthetjük, ugyanis látni sem bír bennünket, ezentúl a
csoport másik felében óhajt gyönyörködni, amelyet e döntéssel örökhossziglan
nappali mûszakra ítélt.
  Vis Major nagyon kinevette szegény embert, mire is HáKá tudatta vele, hogy
nincs több baja - mármint a szamurájnak -, csupán három: nem lett volna szabad
megfogannia, nem kellett volna élve születnie, és mindennél fájlalatosabb, hogy
kiskorában nem vitte el az orbánc.
  Mindnyájunk megdöbbenésére Vis Major továbbra is mosolygott, mint a köszörû,
s nem fizikailag vett elégtételt, hanem szellemileg: jövendõt mondott.
Megjósolta a vízfejû kényúrnak, hogy napokon belül akkora táskák, szatyrok és
ridikülök fognak lógni a szeme alatt, amekkorák már a járásban és a hason
fekvésben is aktívan gátolhatják, ugyanis ahhoz, hogy méltatlanul
sütkérezhessék a csoportunk tevékenységével kéz a kézben járó dicsõségben,
miként szokása, neki is át kell állania az éjjeli életmódra. Különben, jegyezte
meg a szamuráj, mintegy vigasztalásképpen, játszva hozzászokhat, mivel a
magafajták, úgy is mint vérszopók, jobbára éjszakai tevékenységet folytatnak.
  HáKá toporzékolva és körülményesen belebonyolódott a tekintélyrõl és annak
tiszteletérõl szóló fejtegetésekbe; mi leléptünk.
  Blick az egész társaság nevében biztosította Vis Majort, hogy feltétel nélkül
bálványozzák, és e kis kitolás meg sem kottyan nekik, mi több, direkt imádnak
éjszakázni, bár van egy cseppnyi problémájuk: félnek a sötétben. Plusz
farkasvakok.
  Jóllehet nem rájuk haragudtam, mégis megjegyeztem, hogy pacák létükre
meglehetõsen édeskés széplelkek; olyanok, mint a habcsók. Blick nem késett a
válasszal, rámutatott, hogy a modorommal kutakat lehetne megmérgezni.
  És ez így volt színigaz. A zsarubál az én gyomromat is megfeküdte.
  Érzelmeim gúzsba kötöttek. Arra vágytam, hogy a szamuráj engem is
kiszabadítson, mint a hóembert.
  Ültem a kocsiban, képzavart dédelgetve: szerelmünk hajnalán rám alkonyodott.
Magamra hagyottan ébredtem ama hajnalon; hideglelés ellen felhúztam a
hálóingemet, amelyen morc mackó vakaródzott a következõ felirat alatt: A
reggelek elkedvetlenítõek.
  Behunyt szemmel hátradõltem. A Nem Piskóta környékét országló vagányok
kocsimotorjainak agresszív vümm-vümm-jeit, kürtjeik idegtépõ rikácsását kellett
hallgatnom.
  A Tahók Klánja. Törvényen kívül helyezték magukat, s ezáltal mindenki mást -
engem is - kitaszítottá tettek. Erdei viselkedésük fenyegetésként hatott. Az
effélék modorképlete: dühítsd fel, aztán élvezd, ahogy tõled féltében nyeli a
mérgét; ennyi csak, és megaláztad.
  E gondolatsor végére áthatott a tettrekészség. Ellenõriztem a stukkert a
hónaljtokban. A kilincsért nyúltam. Hogy majd én átdzsalok a nyolcvan méter
széles úttesten, összeszedem a hat-hét kocsinyi vérvagányt, és lenevelem õket a
tahóságról, elvégre a tahóság nem sármos.
  Vis Major utánam nyúlt, mert éppen elõbukkant a semmibõl, negyven perc
múltával.
  - Hová, hová?! - kérdezte, dzsekim válltömésével a markában.
  - Dzsalok, elfele.
  - Látom én, hogy dzsalsz te elfele. Ezért is kérdeztem: hová, hová?
  - Dzsalok, átellenbe - magyaráztam. - Nem tudják az etikettet. Leiratom
velük, esetleg százszor is.
  - Ne dzsalj itt hõsleg, mert ezek kifolyasztják a te jó szemedet.
  - Azt mondod? - nyögtem. Fontolóra vettem az õ bölcs szavait. Visszakullogtam
a kocsiba.
  Behuppant mellém. Térden veregetett, miként a hû, derék ebet lapogatni
szokás, majd a gázra lépett. Tájfunként söpörtünk a forgalomba, csikorgó
gumikkal megfordultunk, és máris frontálisan közeledtünk a klánisták cifra
kocsijához. Azok pedig rémülten elrebbentek elölünk, csak kürtjeik visítása
szegõdött a nyomunkba.
  Szemernyi elégtételt sem éreztem.
  - Negyven percig várattál - mondtam.
  Bólintott.
  - Mi tartott ennyi ideig? - szívóskodtam tovább.
  - Megadtam a módját - felelte.
  - Minek?
  - Mindennek megadom a módját.
  Hallgattam. Füstölt a fejem.
  Keze a térdemre tévedt, ott is maradt.
  - Nézz rám - kérte.
  - Nézzen rád a halottkém.
  - Nem kedvelsz te engem.
  - Tényleg?! Ez lehet a magyarázata annak, hogy örömest beléd üríteném a
táramat?!
  Meghûlt benne a vér.
  - Te akartál etikettesen fellépni?! A helyes kis fiúcskák fel nem foghatták
volna, miért is vegzálod õket.
  - Vegzálok? - kérdeztem fojtott hangon.
  - Vegzálsz.
  - Jó. Hol voltál? Mit csináltál?
  - Hullára tudni akarod, hol jártam? Azután jössz velem a sittre?
  - Nélküled sosem jutnék oda.
  - Vágyol? - firtatta.
  - A sittre? Nem tûrhetetlenül.
  - Lehallgattam a telefonját.
  - De hiszen ez törvénytelen! Kiét?
  - Jössz-e velem a sittre?
  - Nem megyek, a sitt nem koedukált. Vigyél popsikrémet.
  - Ha nem jössz, nem felelek.
  - Ha nem felelsz, kiszállok.
  - Nem felelek, viszont kilencvennel döngetek.
  - Kiszállok kilencvennél! - ígértem.
  Megtört és gyónni kezdett.
  - Ballerinié a Nem Piskóta. Az irodai vonalára tettem a fülemet.
  - Neked az a küldetésed, hogy hülye légy!? Hányan és hányszor
figyelmeztettek: senki pótzsaru vagy, cirkálj az utcán, ügyelj a rendre,
szívlövéssel is mosolyogj! Hallottál valami érdekeset?
  - Ühüm.
  - Megosztod velem?
  - Már-már mindenünkön osztozunk. Ezen nem.
  - Mi mindenünkön osztozunk?
  - Életünkön és halálunkon.
  - Ó, hát Ballerini csak a tiéd?! Kiszállok!
  - Ha kiszállsz, meghalsz.
  - És ha maradok?
  - Maradj, mert élve kedvellek.
  - Kedvelsz?!
  - Igen, de nem tehetek róla. És ellene sem.
  - És vele? - kérdeztem.
  - Gondolkoztam rajta.
  - Mire jutottál?
  - Zátonyra.
  - Zátonyra?!
  Rám pillantott.
  - Észrevetted már, hogy idõnként teljesen olyan vagy, mint az Esõember?
  - Lehülyézel?
  - Ki kezdte?
  - Én, de okkal.
  - Mert nekem nincs rá okom?!
  - Okod nincs, de van ezer ürügyed.
  Nem felelt, s ezzel elismerte: elvérzett a vitában. Bekapcsolta a rádiót.
Azonnal kifogott egy szenvedélyes áriát valamelyik nagyszabású operából, ám
mert lelkileg nem volt hozzáöltözve, csatornát váltott. Nem szegõdött mellénk a
szerencse. Heveny reklám-támadás ért bennünket.
  - Reklám-érzékeny vagyok - panaszolta, további adókat kóstolgatva, egyre
reménytelenebbül. - Némelyik idiótaságtól felpuffadok: ödémás lesz a szemem,
szám; súlyosabb esetben bûzös, zöld fekélyek lepik el a testemet.
  - Képzelj el egy országot, ahol reklámszereplõk élnek. Csak õk, és senki más.
  Bólintott.
  - El tudom képzelni, Bárgyú-föld néven. Fõvárosa Kreténia. Királynõjük
reggelente felpattan a szárnyas betétjére, és mélyrepülést végez a birodalom
fölött. Királyuk álló nap dögösen beretválkozik egy talapzaton, amelyen ez áll:
Férfiasság. Alattvalónõi a lábainál fetrengve imádják, mint bálványt. Az
uralkodópár istenadta népe púpos, görbe térdû, reszketõ fejû és nyáladzik; e
jelenség az állandósult takarítási-, csecsemõápolási-, hajkorpátlanítási- és
menstruációs eufória következménye.
  - Te szegény hülye - sóhajtottam.
  Lepisszegett, mivel valami kivételes véletlen folytán hírmondóra lelt az
egyik csatornán.
  A borongós hangú bemondónõ fegyencszöktetésrõl adott hírt, majd
figyelmeztetett: a bûnözõ felettébb veszedelmes rablógyilkos, épp ezért, ha
netán belebotlanánk - az isten szerelmére -, nehogy ellenállást tanúsítsunk!
  Vis Major elmerengett. Gonosz villámok cikáztak a szemében, szájzugában
fintor bujkált.
  - Mit javallana akkor, ha egy rovott múltú szatír lépne le a sittrõl?! Vagy
élveboncoló?!
  Kikapcsolta a rádiót, és a magnóba lökött egy kazettát.
  Mintha Bambi csak arra várt volna, hogy Lou Reed hangja felcsendüljön, máris
szólította a szamurájt, s arra kérte: expressz küldeményként kézbesítse ki
magát a Mézeskalács nevû csehóba, ahol is nemrég verekedés tört ki, majd fogak
és lábak is, ám a sérültek vehemens ellenállást tanúsítanak az odasereglett
mentõsökkel szemben, s amíg orvosilag ellátatlanok, a kollégák sem
zsuppolhatják be õket.
  Felmorrantam.
  Egyfelõl azért, mert Vis Major megest azt gondolta, hogy a járgány
szuperszónikus, és ez a tévhite lüktetõ púpokat varázsolt a homlokomra;
másfelõl azért, mert engem - újfent - a kutya sem vett számításba. Bambi csak
Vis Majort, és csakis õt küldte a veszedelembe.


  A Mézeskalács vendégkörének tevékeny nézeteltérése romba döntötte a
mûintézményt. Az ablakokból csak huzatos keretek maradtak, a söntéspultból
forgácsok, a székekbõl és asztalokból miszlikek. Durvára õrölt üvegcserép
borította a padlót és a pofonparti résztvevõit. Utóbbiak régen szétszéledtek
volna, még szilánkborostában is, csakhogy az odasietõ zsaruk blokád alá vették
a csehót.
  Érkezésünkkor a kollégák javában latolgatták, kiket is tartóztassanak le;
mindenkit nem akartak rabláncra fûzni, nem lévén elegendõ hely a fogdában,
továbbá a bajvívók váltig állították, hogy nem õk, hanem a többiek keverték a
balhét. Jóllehet a sarat egymásra hárítgatták, abban tökéletesen egyetértettek,
hogy felcser nem mehet a közelükbe.
  Az orvosok és ápolók mániákusan kötözni akartak.
  A sérültek úgy döntöttek, hogy inkább kollektíven szepszisbe esnek, esetleg
elvéreznek. Amúgy mindõjüknek lapos és sötét nézése volt, legtöbbjüknek szúrt
sebei, néhányuknak lõtt bibje.
  A kollégák zavartan hadonásztak a fegyverükkel. Nem kicsiny horderejû dilemma
gyötörte õket: fegyverrel kényszerítsék kuncsaftjaikat az orvosi beavatkozás
eltûrésére?! És ha a fenyegetés nem használ, tán lõjék le õket a humanitárius
cél érdekében?!
  Vis Major méltán büszke lehetett rossz hírnevére. Láttára az apróbb termetû -
legfeljebb kétajtós - vagányok beadták a derekukat, és elfogadták a kezelést.
  A négyajtósok továbbra is berzenkedtek.
  - Melyiktek a legdögösebb? - kérdezte a szamuráj.
  Három pacák is jelentkezett a címért. Vis Major szakszerûen végigmustrálta
valamennyiüket. Végül vállat vont.
  - Egyezzetek meg, ki a csúcs - ajánlotta.
  A megegyezésig számos pofon elcsattant, csõre töltött öklök sültek el.
  A háttérben toporgó felcserek hangosan szívták a fogukat, azt találgatva,
vajon hány-öltéses ütéseket láttak.
  Aztán elszállt egy nyolcöltéses talprúgás, és néhány pillanatra
elcsendesedett a csehó.
  Már csak egy négyajtós bírt megállni a saját lábán. Õ viszont bõszen
vigyorgott, kivívott címe birtokában.
  Vis Major körülnézett.
  - Mehet a kötözés? - érdeklõdött.
  A kérdezettek zöme hevesen bólogatott.
  Ekkor a vezér négyajtós elbõdült.
  - Nem!!!
  - Nem? Nem! Neem! - kiáltoztak karban a vagányok, és szepszisedtek tovább.
  Sejtettem, mi következik, és elõre untam.
  Vis Major hanyag mozdulattal megvált a kabátjától. Kezembe adta a stukkerét.
  A hókotró-alkatú gyõztes elé állt, és máris kezdetét vette a szem-párbaj.
Hosszan tartott.
  Egyszercsak ezzel is megvoltak.
  Következett a nemesb szervek szájba ajánlása. Ezt az asszót kétségkívül a
hókotró nyerte, e mûfajban dúsabb szókincsû lévén.
  Illetlenül hatalmasat ásítottam.
  Az ásítás felénél járhattam, amikor olyat láttam, minõt még sosem: a hókotró
felkapta a karját, mohón beszagolt a hóna alá, s menten begerjedt. Baromi
ordítást hallatva megpüfölte öklével a mellkasát, és a szamurájnak ugrott.
  Tátva maradt a szám.
  Vis Major kecsesen ellépett a felé süvítõ torpedó útjából. Villant a karja. A
lába is.
  A hókotró elnehezült kissé, majd összeomlott, ám a lendület tovább sodorta
busa testét. A fal jelentkezett, és feltartóztatta a lavinát.
  A szamuráj zsebre vágta a kezét. Nem kellett volna ezt tennie.
  A romhalmazzá lett vagány mélyet slukkolt a hónaljából, akár valami
stimulánsból, és újult erõvel rohamozott.
  Neki fõleg nem kellett volna ezt tennie.
  Vis Major ismét hagyta, hogy kifussa magát, bolond is lett volna útjába
állni. Amint a szilajul üvöltõ pacák elrobogott mellette, elõkapta ökleit a
zsebébõl.
  Aztán a fal adta a másikat.
  Csend lett volna, ha nem sípol számos tüdõ. Az áhítat nehézlégzése
hallatszott körös-körülöttem.
  Az egyik ex-ablak elõtt, jókora dézsában csapzott növény ácsorgott. Mentem
is, legott, lapunyi leveleket tépdesni róla.
  - Mit csinálsz? - kérdezte a szamuráj.
  - Koszorút fonok a homlokodra - suttogtam.
  - Fikuszból?! - háborgott.
  - Nem fikusz.
  - De nem is babér.
  - Na és, ha nem babér, nem fikusz, hanem filodendron?! Megillet, mint hõst.
  Körülöttünk mindenki elfoglalta magát. A kollégák igazoltattak, majd
megbilincselték választottaikat. A felcserek öltögettek, flastromoztak. A
páciensek jóízûen jajveszékeltek.
  Vis Major felfigyelt egy alakra, aki éppen olyan sötét és lapos nézésû volt,
akár a többi, ám zöld alapon sárga pöttyös inget és metál-lila nadrágot viselt.
  - Simonsky! - hörrent. - Mit keresel te itt?! Nem a sitten kéne lenned?
  - Tudd meg, hogy nem! - tiltakozott a szólított. - A jó magaviseletemért
kiengedtek.
  - Naná, hogy odabenn csak eminens magaviseletû lehetsz, Simonsky! Bezzeg, ha
egy leányka-otthonban kellene letöltened a büntidet, hamar elromlana a te
magaviseleted!
  - Ne beszélj így velem, jó?! Különben is, éppen munkába mentem, csak
beugrottam egy gyömbérszörpre, amikor ezek a bunkók ölre mentek, én meg itt
rekedtem. Fel sem emeltem az öklömet!
  - Egyetlen széket sem? - kérdezte a szamuráj. Látszott rajta, hogy kételyek
marcangolják. - Még egy sörös flaskát sem?
  - Hogy' képzeled?! - nyafogott Simonsky. - Sokat ültem, kezeltek is: színes
pirulákat, meg áramot is kaptam. Rendben vagyok. Jól viselem magam. Máris
elkéstem!
  Vis Major faképnél hagyta a fickót.
  Néhány szót váltott Bambival. Tudatta vele, hogy a Mézeskalács ügye elsimult.
Majd intett nekem: mehetünk.
  Éppen elhelyezkedtem a kocsiban, a szamuráj talpa a gázpedálra feszült,
amikor egy eléggé fiatal és szörnyen idegesnek tetszõ egyenruhás zsaru rohant
utánunk, és a csukott ablakoz lapította az orrát.
  - Vis Major! - lihegte izgatottan. - Csak azt akarom biztosan tudni, hogy
tényleg Simonskynak szólítottad a tarka pasast?!
  - Tényleg. Ugyanis Simonsky a neve. Beteg a pali, pár éve én kaptam el,
amikor egy kislánnyal erõszakoskodott, és nem is az elsõvel.
  - Saját szememmel láttam a papírját - mondta az ifjú zsaru, továbbra is
szertelenül lélegezve. - Luigi a neve. Michael Luigi!
  - Oké - sóhajtott a szamuráj. Lekapcsolta a gyújtást. Kitette a lábát a
kocsiból. - Hol van hát a jó cukorkás ember? Hadd csevegjek el vele.
  A kolléga mélyen elsápadt.
  - Elment. Elengedtem. Aztán kezdtem tépelõdni azon, hogy miért is szólítottad
Simonskynak, ha egyszer Luigi a neve!?
  - Minek nevezzelek?! - nyögte a szamuráj. - Oké, majd kérdõre vonom holnap.
Bizonyára fog még gyömbérszörpöt inni.
  - Nem is azért, hanem azért vagyok ideges, mert a nevén kívül azt is
kérdeztem, hova siet. Dolgozni, mondta, munkába megy, fûteni kell a kicsi
leánykáknak.
  - Kiknek?! - hörrent Vis Major.
  - Szóval - nyögte az ifjú zsaru -, fûteni igyekezett, mivel hûvösek az
éjszakák. A közelben melózik, két saroknyira innen, az árvaotthonban.
  - A skalpom lerántom! - tört ki a szamuráj. - Hamis papírokkal belopta magát!
Gyerekek közé! Ez mindent felülmúl, pedig korábban is a kiapadhatatlan
ötlettáráról volt híres. Számosszor bejuttatta magát lakásokba, ahol
tönkretehetõ kislányokat remélt. Mondta magát a szülõk barátjának, szerelõnek,
zsarunak, óraleolvasónak, az iskolaigazgató küldöttének, majd vérbe borította a
meglepett gyereket. Az efféle specialistákat haláluk napjáig lakat alatt
kellene tárolni! Egy sziget kellene, köröskörül cápákkal, direkt a cukorkás
paliknak. Odavitetném azt a díszbarmot is, aki a jó magaviseletéért szabadon
eresztette ezt a métely Simonskyt!
  - Nyugi - mondtam. - Utolérjük.
  Nem értük utol. Simonsky fejhosszal gyõzött.
  Hatalmas kapu feszült elõttünk. Vis Major kitartóan csöngetett, s már-már ott
tartott, hogy fegyverrel nyit be, amikor végre hangot hallottunk az aprónyi
kémlelõablak mögül.
  - Mit akarnak? - kérdezte egy nõ zsémbesen.
  - Rendõrség! - felelte a szamuráj. - Egy Simonsky nevû pasasért jöttünk.
  - Na, mert itt ilyen nevû illetõ nincsen! - kuncogott a nõi hang. Az
ablakocska a helyére kattant.
  - Michael Luigi. Mostanában így hívják az illetõt.
  Az ablak csukva maradt, a hang emeltebbé vált.
  - Luigi úr este elugrott néhány percre, és két óra múltán jött vissza.
Reggelig már nem ugrik el többet, ezt garantálom!
  - Dehogynem! - mondta Vis Major. Úgy rémlett, az idegeire megy a nõ. - Nyissa
ki az ajtót, és húzódjon félre!
  - Tudja bizonyítani, hogy maga rendõr?
  - Szeretném. Kinyitná ezt a tetves ajtót? Megtenné?!
  - Jöjjön vissza reggel.
  - Nem jövök vissza reggel, mert el sem megyek!
  Megszólaltam mivel a felek parttalanná váltak.
  - Asszonyom, nekünk ki kell onnan hoznunk Luigi urat, mielõtt kárt tenne
valamelyik gyermekben. Ön medvét eresztett a bárányai közé.
  Az ajtó kitárult. A szamuráj elõrerohant. Ledübörgött a pincébe vezetõ
lépcsõn.
  Mire felocsúdtam, szóváltás hallatszott lentrõl. Majd pofonváltás neszeit
vettem ki.
  Csontos, hórihorgas asszony állt mellettem. Legfeljebb harmincéves lehetett,
ám a bárányok sokat bosszanthatták: haja szürkére õszült.
  Dermedten nézte a rosszkedvû Simonskyval felfelé lépdelõ szamurájt.
  - Voltaképpen mi történik itt?!
  - Féregtelenítettünk - felelte Vis Major. - Legközelebb nézzék meg jobban,
kit eresztenek a házba. A preventív ciánozás a legbiztosabb. Inkább nem
ecsetelem, mi történhetett volna.
  Jó éjszakát kívánva távoztunk. A kapu bevágódott mögöttünk. Fogadni mertem
volna, hogy a nõ mögötte maradt, szoborként, mit sem értve.
  Simonsky a fogát csikorgatta.
  - Semmit sem csináltam! Semmit!
  - Mindnyájunk megkönnyebbülésére - felelte a szamuráj. - Mindazonáltal kerül
beszédtémánk: hogyan lettél Luigi úr? Loptad vagy vásároltad az új papírt,
netán öltél érte? Miért használtad fel? És miért éppen ott? Még egy kérdés:
hogyan is állhattad meg röhögés nélkül, amikor a leányka-otthont emlegetve
vakon beletaláltam a százas körbe?! Mindezt leszámítva tényleg semmit sem
csináltál. Túl azon, hogy tudatosan készülõdtél életed legnagyobb állatságára,
holott, igaz lelkemre mondom, az eddigiek sem voltak kicsinyek!
  Simonsky elpityeredett. S ez volt minden, amire hajlandónak bizonyult utunk
hátralévõ részében.


  Alighogy Luigi urat letétbe helyeztük, Bambi újabb esemény hírével állt elõ.
Egy bérház földszintjének egyik álmatlan lakója zajt hallott a szomszédos
hajlékból, s ez elgondolkodtatta, mivel csak pár órával elõbb járt odaát, hogy
megetesse a távollévõ gazda halait.
  A pasas addig-addig töprenkedett az illetéktelen zajokon, mígnem kitévedt az
erkélyre, ahol is azt kellett tapasztalnia, hogy valaki jogtalanul behatolt a
gondjaira bízott lakásba, mégpedig az erkélyajtó bezúzásának módszerével.
Emberünk visszalopakodott a lakásba, a telefonkagylóért nyúlt, és zsaruért
kiáltott.
  Nesztelenül érkeztünk, abban bízva, hogy rajtakaphatjuk a betörõt.
Átlebbentünk az erkélykorláton, egymást fedezve a lakásba lopakodtunk,
halkabban, mint a denevérek.
  Rendetlenségre bukkantunk. Találtunk három, fürdõlepedõbõl rögtönzött,
degeszre tömött batyut az erkélyre nyíló hálószobaablak elõtt.
  Az akváriumból kiborított halak némán tátogva, vergõdve fuldokoltak a nedves
szõnyegen. Üreges belsejû mûsziklák hevertek körülöttük.
  Megrohamoztuk a fürdõszobát, bevettük a konyhát, feltéptük a kamraajtót.
Senkit nem találtunk.
  Visszafelé siettünkben a szomszédos úrba botlottunk az erkélyen.
  - Amíg magukra vártam, átcsörögtem telefonon, hogy megijesszem - újságolta a
középkorú pasas. Csak egy hajszállal kellett volna jóképûbbnek lennie ahhoz,
hogy feltûnõen hasonlítson Woody Allenre.
  - Megijesztette - biztosította Vis Major, s a két méter magas, zöld üvegfal
mellett áthajolt a másik szomszéd erkélyére.
  Magához intett.
  Felpattantunk a korlátra.
  A jelek arra vallottak, hogy a telefoncsörgéstõl megrettent betörõ átmenekült
a szomszédba, az erkélyen kushadva megleste érkezésünket, majd pánikhangulatba
kerülve benyomta az üveget, és becsörtetett az idegen hálószobába. Talán azért,
hogy a lakáson át a lépcsõházba futva egérutat nyerjen.
  A hálószobában alvó nõ felriadt. Sikoltozva a párna alá nyúlt, stukkert
rántott elõ, és vaktában lövöldözni kezdett.
  Éppen ekkor értünk a törött üvegû ajtó közelébe.
  Hasra vetettük magunkat, és imádkoztunk. Kóbor pisztolygolyók szálldostak
körülöttünk.
  A nõ fáradhatatlanul sikoltozott, a tüzelést sem szüneteltette.
  - Hé! Csináljon fényt, és csak akkor lõjön, ha a pasas mocorog! Zsaruk
vagyunk. Szeretnénk bejutni, hogy segíthessünk.
  A stukker üresen nyekkent odabent. Olvasólámpa fénye kúszott a falakra.
  A nõ újra sikoltott.
  A szamuráj a szobába rontott.
  Látnia kellett, hogy ketten vívnak az ágyon. Az egyik bajnok rózsaszínû
hálóinget és szivacs-hajcsavarókat viselt, a stukker még nála volt, bár már
kiürült tárral.
  A másik vívnok fekete bõroverállt és ósdi pilótasapkát hordott, ugyancsak
feketét. Úgy festett, de úgy is harcolt, mint Batman. Lesöpörte ellenfelét a
stukkerrõl, és legott ránk szegezte szerzeményét.
  Vis Major vigyorogva elõrelépett. Vigyora a fekete szerzet nõi mivoltának,
valamint ama mulattató ténynek szólt, miszerint a zsákmányolt pisztolyban immár
egy vaktöltény sem lappang, nemhogy látó.
  A lakás tulajdonosa fenntartotta magának a sikoltozáshoz való jogot. Támadója
a szamurájt nézve a nõ szájába nyomta a stukker csövét. Fiatal arca eltorzult a
dühtõl.
  - Lelövöm, ha nem mentek vissza a francba, ahonnan jöttetek! - kiáltotta.
  Vis Major eltette a fegyverét. Felemelte két kezét.
  - Oké, nyugi - mondta. - Visszamegyünk.
  Intésére az ajtóhoz hátráltam. Ugyanaz jutott az eszembe, ami benne is
felötölhetett. Lehet, hogy a stukker nem is ürült ki. Talán csak azért kattant
csütörtökösen az utolsó lövés elõtt, mert birtoklója elmulasztotta
kibiztosítani. A fekete bõroverállos nõ megtette ezt.
  - Mozgás! - visította.
  Kétségkívül õ volt a helyzet ura. Elfegyvertelenedésünk láttán kivette a
csövet a rémült asszony fogai közül.
  Lassan hátráltunk az erkélyajtó felé, talpunk alatt üvegcserepek
csikordultak.
  Vis Major túlzott ügyetlenséggel rákolva, akár egy háztartási rém, lesodorta
a komódon álló porcelán szobrocskát. A mûtárgy ezerkétszáz darabra törött a
padlón.
  A szerencsétlenség újabb lendületet adott az eseményeknek. A ház asszonya
szilaj csatasikolyt hallatva beélesítette a fogsorát, és a bõrcuccos nõ
csuklójába vájta.
  A szamuráj átrepült a szobán, és lecsapott a pisztolyra. Miután megszerezte a
fegyvert, az overállos szerzetnek szentelte a figyelmét.
  Kiszabadította a nõ csuklóját vendéglátónk fogai közül, majd hátracsavarta a
karját, s ilyképpen térdre kényszerítette õt a lábai elõtt.
  Azután egy, egyetlenegy pillanatra megosztotta a figyelmét a két nõi lény
között, mivel a ház asszonya visszatért a sikoltozás õsi mûvészetéhez.
  Vis Major gyengéden csendet kért.
  Ekkor a fekete pilótasapka elõrelendült, akár egy tekegolyó, és
ágyékmagasságban telibe találta a szamurájt.
  A pasas lendületbõl az ágyra hanyatlott, elsodorva jogosan ott tartózkodó
vendéglátónkat. Mindketten levegõért kapkodtak. Az asszony szemérembõl, a
szamuráj a szemérmét ért borzalmas atrocitás miatt.
  Megmozdultam. A kasztrátor nem számított rám; a gyomrát ért talprúgástól
meggörnyedt, a ilyképpen szinte a térdemre hajtotta a fejét. A térdemmel való
ütközés a falhoz tántorította, ahol is szétvetett karokkal állva maradt néhány
másodpercig, majd lemállott onnan.
  Vis Major talpra állt. Imbolygott kissé, szeme könnybe lábadt. Zöldes arcán
fájdalom vonaglott. Nem is próbálta titkolni kínjait. Nem volt egy Winnetou.
  A ház asszonya viharosan távozott a felforgatott ágynemûbõl. Siettében
átgázolt a paplanon kallódó távkapcsolón, minek következtében a tévé életre
kelt, s egy bekötött szemû, törölközõket tapogató nõcske üdvözült mosollyal
legott ránk akart tukmálni valami tuti öblítõszert.
  S e percben, hevesen szirenizálva, a kollégák is befutottak.
  Vis Major a haragosnak rémlõ kasztrátor elé térdelt, és lerántotta fejérõl a
fekete sapkát. Gonosz mosoly terült szét meggyötört vonásain.
  - Szegény halacskák - szólt csúnya hanghordozással. - Egészen sápadtak voltak
a szõnyegen. Halálsápadtak.
  A nõ harapni készült, de ez a példány már semmi újat nem nyújthatott a
pasasnak.
  A szamuráj félresöpörte a csattogva felé tartó fogsort, és a fejét ingatva
tovább sopánkodott.
  - Megfúltak a halacskák. Miért kellett meghalniuk? Miért is kellett
ártatlanul bûnhõdniük?!
  Ezzel az overáll nyakában fityegõ cipzár-nyelvért nyúlt, s lassan, élvezettel
elõhámozta a bõrbõl a nõt, s az vergõdött, vonaglott, akár a halak a másik
lakás szõnyegén.
  - Na de...! - nyögte vendéglátónk, kezében egy félig kiszívott konyakos
üveggel, már-már helyredöccent lélekkel, melyet a szamuráj különös viselkedése
újfent kisiklatott.
  - Mi már csak ilyen viszonyban vagyunk - magyarázta Vis Major. - Köztünk
szinte minden megtörtént már, ami csak megtörténhet egy férfi és egy nõ között:
ordítoztunk, fenyegetõztünk, pofozkodtunk, szétfejelte a családi ékszereimet.
Kézenfekvõ, hogy most lemeztelenítem.
  A cipzár lehúzásával végezve a nõre nézett. Ujjai az overáll alatt matattak.
Ráfonódtak egy vászon övtáskára, olyanfélére, amilyet általában a turisták
viselnek.
  - Netán adod magadtól? - érdeklõdött a soron következõ cipzár-nyelvvel a
kezében.
  A kérdezett csõre töltötte a nyálát, nem lévén különb fegyvere. Vis Major
elkapta a fejét a köpet útjából.
  - Nos, ha nem adod, akkor elveszem. Szétfeszeget a kíváncsiság, hogy vajon mi
lehetett az akváriumban. Kovakõ? Fenõkõ? Nem! Drágakõ!
  A táska kiontotta tartalmát. Egy férfimaréknyi gyémántot.
  - Nahát, hiszen ez egy vagyon, mesés! - örvendezett a szamuráj. - Bár nagyon
úgy akartad elrendezni a helyszínt, mintha átlagos betörõ járt volna ott,
hajszálpontosan tudtad, miben utazol. Hosszú éjszaka néz ki neked. Kellemetlen
pacákok fognak kérdezgetni: vajon honnan tudtad, hol és mit kell keresgélni.
Azt is tudnod kell, kitõl zsákmányoltál, de még azt is, hogy az illetõ miként
jutott a kövek birtokába. A lakásbérlõk errefelé brillekkel rakják tele az
akváriumukat? Tipikus ez?
  Vendéglátónk egyetlen korttyal eltávolította az üvegbõl a konyak maradékát.
Utána tovább bámulta a drágaköveket. Nehezen lélegzett.
  Az overállos nõ, szõke, zöld szemû, fiatal és dühös, azt mondta:
  - Megöllek. Lehet, hogy csak tíz év múlva. De akkor is megöllek.
  - Majd töprengj el a sitten, egymillió ráccsal elválasztva a pasasoktól, a
szavaimon: inkább teljesen ölj meg egy férfit, semhogy kiirtsad a tökeit. Kevés
nõt õrizek meg az emlékezetemben. Rád tíz, húsz, ezer év múlva is emlékezni
fogok, és nem jó szívvel.
  Elegánsan félreszökkent az arcába irányított nyálfröccs elöl. A gyémántokat a
hozzá legközelebb álló kolléga tenyerébe söpörte, és kihajózott a lakásból.


  Hogy vagy? - sóhajtottam a kocsiban.
  - Nem bánnám, ha valakit jól el kellene kapnom egy szökõkútban - felelte.
  - Hideg vizûben?
  - Jegesben.
  Elkuncogtam magam. Rám meredt. Csúnyán méregetett.
  - Semmi, csakcsupán arra gondoltam, hogy játszva elbántál a négyajtós
pacákkal a csehóban - magyarázkodtam. - Aztán egy törékeny nõcske simán betett
neked.
  - Kuncogtató - morogta.
  Ezután jó ideig nem beszéltünk. Kisvártatva az iméntihez hasonló módon
behatoltunk egy lakásba, ugyancsak egy éber szomszéd által riasztva. Ez már
némileg jobb környéken történt, mi mégis óvatosabban jártunk el, mint korábban,
mert a bejelentõ lövöldözésrõl tett említést.
  Két halottat találtunk az elegáns hajlékban. Az asszonyt az ágyában, a férfit
az óra-szobában végezték ki.
  A hatvan év körüli nõt álmából felrettenve érte a lövés. Az idõs férfi nem
könnyen szabadult e földi pokolból, elõbb a térdét, majd a vállát lõtték szét.
Talán azért kínozták, hogy megtudjanak vagy megszerezzenek tõle valamit. S
amikor megkapták, amire vágytak, tarkólövéssel oltották el az életét.
  A fûzöld drapériával borított falakon rengeteg óra függeszkedett, különféle
korokból származó remeklések, mûködött valamennyi; kedves hangon számlálták a
tûnékeny másodperceket.
  Vis Major térdre ereszkedett a vértõl síkos márványpadlón heverõ férfi
mellett, és hosszasan nézte ökölbe dermedt kezét, összekarmolt, véralvadékos
ujjait.
  A bejelentõ - elegáns, középkorú férfi - a bejárati ajtó melletti falhoz
támaszkodva hattyúfehér zsebkendõjét markolászta, amellyel idõnként leitatta
homlokáról a hideg verítéket.
  - Lehet, hogy túl élénk a fantáziám - kezdte -, esetleg megártott a szakmám:
jogász vagyok. Néhány nappal ezelõtt megjelent a házban egy férfi, menekültnek
mondta magát, aki azért kénytelen házalni, hogy a családját eltarthassa.
Mindenféle hitvány bóvlit kínált, mondtam is neki, hogy elvétette a házszámot,
mifelénk aligha talál vevõt a - már megbocsásson, hölgyem - pisilõ kisfiú
fazonú flakonban tárolt kozmetikumaira, a penetráns kölnivízzel töltött
gumitulipánjaira, egyebeire. Egyszóval röviden elküldtem a fickót, de õ
becsöngetett ide is, Meyerékhez. Simon Meyer faliórákat gyûjt, miként mások
bélyeget vagy érméket. És Simon rajong a gyûjteményéért, boldog-boldogtalannak
dicsekszik vele; a házalót is behívta, és gondolom, miként nekem és
mindenkinek, annak a fickónak is ecsetelte valamennyi óra történetét,
különlegességét, értékét. Lehet, hogy ezért történt...?
  Vis Major megállt mellettünk. Hallani akarta az elmondottakat. A férfi
elismételte szavait, majd megjegyezte:
  - Lehet, hogy a két dolognak semmi köze egymáshoz. A házaló vékony, éhes kis
ember volt. Miután a lövöldözés hallatán telefonáltam magukért, észrevettem,
hogy két férfi vág át a kerten. Az örökzöldektõl nem jól láttam õket, de
valahogy az volt az érzésem, mintha nem is emberek, hanem egzotikus erdei
állatok lennének, gorillák vagy orángutánok. Mindkettõjüknek sporttáska lógott
a vállán. Nagyjából ennyit mondhatok. Esetleg még annak is lehet jelentõsége,
hogy a múlt héten itt járt egy tévé-stáb. Meyer úr hobbijáról készítettek
mûsort.
  - Ön meg tudja állapítani, hiányzik-e néhány darab Meyer úr gyûjteményébõl? -
kérdezte a szamuráj.
  A férfi bólintott.
  - Megnézném, hogy a három legértékesebb óra megvan-e.
  Megkapta a lehetõséget.


  A szakértõi csoport megérkezése után leléptünk.
  Vis Major rágódott valamin. Szótlanul vezetett, s amikor halványan utaltam
arra, hogy ihatnánk egy kávét, nem fejtett ki ellenállást.
  Beültünk egy csehóba. Elhörpöltük az évezred legpocsékabb feketéjét. A
szamuráj kimosta a száját egy pohár sörrel, majd rám nézett, és felsóhajtott.
  - Mi jut eszedbe? - kérdezte.
  Eminens létemre tüstént tudtam a feleletet.
  - A házalóról? Az örökzöldek alatt lopakodó egzotikus állatokról?
  - Van még valami - közölte. - Feltûnt, hogy Meyer görcsösen összeszorítja az
ujjait.
  - Ejnye - suttogtam, arra célozva, hogy megest túllépte hatáskörét.
  - Tételezzük fel, hogy a néhai Brent Fischa azért kapta meg a minden heti
rendes verését, végül pedig az ólomdózisát, mert nem közölt tuti címeket az õ
jó munkáltatóival? Feltehetjük, hogy az ügynökök tevékenységi körébe a
felkeresett lakások felderítése és az ingó vagyon felértékelése is
beletartozik? Lehet, hogy Brent Fischa erre nem volt hajlandó, holmi
érzelmi-erkölcsi megfontolásból?! A "vékony, éhes kis ember" viszont elárulta
kenyéradó gazdáinak, hol találhatók a ritka órák?!
  - Hallgass ide, szép Sherlockom. Igyál egy sört, mi több, állapotod
súlyosságára való tekintettel akár denaturált szeszt is ihatnál. A szomszéd
tényleg említett házalót és lopózkodó orángokat. De ez még nem azt jelenti,
hogy Horace és Donlee keze van a dologban.
  - Ennyi még csak sejtetné - bólintott. - Meyer úr szorongatott valamit,
mégpedig egyik gyilkosa ékességét, egy fülbevalót: aranyláncon függõ patkót.
  - Szédítõ - nyögtem.
  - Csupán egy apróság szól a feltevésem ellen. Midõn a Nem Piskóta
telefonvonalán tartottam a fülemet, azt kellett hallanom vele, hogy
legkedvencebb kuplerájosom és gyászhuszárom, Marlo Ballerini egy ma éjszakai
buliról fecserészik, mégpedig az említett patkós ékesség tulajdonosával,
Donlee-vel. Horace és Donlee néhány ezresért megverhet valakit ma éjjel,
Kedvelt leánykereskedõm és példaképem az apaságban: Marlo Ballerini nagyon
hangsúlyozta, hogy az illetõt, akit egyébként tapintatos óvatosságból nem
nevezett meg, nem szabad likvidálni. Nyolc napon túl gyógyuló kezelésre szólt a
megbízás. A végrehajtáshoz, az ezreseken kívül, felajánlotta hat válogatott
verõemberét is.
  - Várj csak, intellektuálisan lemaradtam - szóltam. - Kezdjük elölrõl. Horace
és Donlee ügynökeinek nem csak a bóvli eladása, hanem a bóvli-mánok vagyoni
helyzetének felderítése is feladata, egy késõbbi betörés, netán rablás, esetleg
rablógyilkolás céljából, amit már a fõnökök hajtanak végre. Brent Fischa rájött
volna, hogy miért kell részletesen beszámolnia az általa felkeresett személyek
életkörülményeirõl?!
  Vis Major vállat vont.
  - Ezt a szimatoknak kell kideríteniük. Brent Fischa esetében ott van nekik a
személyleírás, amit a szomszédné adott, mielõtt amnéziában megbetegedett volna.
Simon Meyer esetében is tákolhatnak valamit a szomszéd benyomásaiból, plusz az
áldozatnál ragadt aranypatkóból. És ha valami ritka mázli folytán még az
elszerzett órákra is rábukkannának egy orgazdánál?! Akármerrõl nézem, a nyomok
mindenfelõl Horace-ékhoz vezetnek. A kopók odaérnek, és szépen megkérdik:
miért? Ilyen egyszerû.
  - Jobb is, ha megvárod, amíg az újságok megírják, mi a történet - gondoltam
fennhangon.
  - Ha engem kíváncsivá tesznek, nem tengõdhetek az oldalamat fúrogató
kényelmetlenséggel holtom napjáig. Úgy döntöttem, máris megkérdezem, egyenesen,
szájból szájba. Tehát: most elugrunk a Sterlingért, azután megkeressük a
szex-testvéreket.
  - Nem érnek rá - emlékeztettem. Nyolc napon túl gyógyuló páciensen dolgoznak.
Mindazonáltal kinézem belõled, hogy Ballerini tapintata ellenére is tudod, hol
kell keresgélni õket.
  Rám mosolygott.
  - Nem tudom. Legimádottabb kukkoldásom és kripta-virágozóm, Marlo Ballerini
ezzel a tanáccsal bocsátotta el Donlee-t: "Hallgassátok a rádiót".
  - Ezt csak most mondod?! - nyögtem.
  - Mostanáig kérõdztem rajta - vallotta be.
  Figyeltem az arcát. Fájdalmai lanyhultával ismét jelesül alakította
Winnetout.
  Lekúszni készültem a bárszékrõl, amikor egy férfi, fánkfejû, készségesen
hozzám ugrott, és leemelt a magasból. Velem udvariaskodott, de a szamurájra
mosolygott, mintegy hatszáz wattos ragyogással.
  - Hallom - mondta -, keresed a kis Marianót.
  - Keresi a fene - felelte a szólított.
  - Nehogy már ne keresd - kacagott az ember, fánkszerû arccal; a jókedvû
pufókság már-már elnyelte a szemét. Õszes tincsei rugókba álltak a homlokán.
- Mindenki beszéli, hogy a zsaruk is vérdíjat tûztek a fejére, oszt te is csak
zsaru vagy, akárhonnan veszem.
  - Kopj le - sóhajtott unottan Vis Major.
  A fickó mély meghajlással csókot ragasztott a kézfejemre.
  Az utcára masíroztunk, a járgányba ültünk. Kivételes megtiszteltetés ért:
vezethetem.
  Vis Major rádiózott. Blicket hívta, s holmi kávézásról tett említést.
  Az járt a fejemben, amit az imént mondott: "Hallgassátok a rádiót".


  Blick, Titus, Sidney és Ryan, azaz éppen két kocsinyi zsaru kávézgatva várt
ránk az irodában.
  A szamuráj marokra kapta a Sterlinget, majd rajongóival a nyomában a
diszpécser-szobába vonult. Engem úgy otthagytak, mintha láthatatlan - és minden
más módon is érzékelhetetlen - lettem volna.
  Sokan és gyakorta rámsütötték már, hogy nõ-soviniszta vagyok, olykor igazuk
is volt. Magamra hagyottan olyan vadakat gondoltam a pasasokról - titkaikról és
kisded játékaikról -, hogy még egy férfi-klubokat robbantgató, terrorista
feministát is zavarba hoztam volna.
  Azután bejött Ryan, egyedül.
  Ryan, a nyurga, kócos, ártatlan kék szemû, félszeg vigyorú, ideggóc-nyugtalan
fickó megállt elõttem, rámeredt a kezére, azon is a középsõ ujja körmére, s azt
mondta:
  - Szeretném, ha velem töltenéd az éjszaka hátralévõ részét.
  - Úgy érted, hogy veled járjam Fertõ Cityt? - kérdeztem.
  Bólintott, szinte csak a körmének.
  Kérdéssel kereszteztem zavarát.
  - Amíg õk...?
  - Van egy kis elintézendõjük.
  Hallottam ám jól, hogy ezenközben az ajtó nyílik, csukódik. A
diszpécser-szobáé. Léptek döngtek a folyosón.
  Semmi bajom nem volt Ryannel, ezért életben hagytam õt. Kirúgtam magam alól a
széket, felszakítottam az ajtót.
  Elsõként értem a kocsihoz. Behuppantam a kormány mögé.
  Hozzábilincseltem magam. Halálos komolysággal.
  Vis Major megmeredt a nyitott ajtóban.
  - Nos - sóhajtotta -, attól tartok, nem értettél meg minket.
  - Nem adtál alkalmat a megértésre: elfelejtetted közölni a terveidet, s még
nagyobb mulasztás: nem kérdezted a véleményemet.
  - Hát persze, hiszen véleményed, az van, mindig.
  - Ülj be, és a mi meccsünket velem játszd le!
  Blick a torkát köszörülte a szamuráj mögött.
  - Vis Major, utálok ellenkezni veled, de Kyrának igaza van. Persze csak
kivételesen. Mégsem rázhatod le õt, egyetlen kukk magyarázat nélkül. Legalább
beszéld meg vele.
  - Az õ érdeke... - kezdte a szamuráj.
  Közbeüvöltöttem:
  - Nyugodtan rám bízhatod az érdekeim szem elõtt tartását! Szállj be, vagy úgy
itthagylak, mint a füst! Vagyok olyan machó, mint te!
  - Ettõl féltem - sóhajtotta.
  Búcsút intettem Blicknek, a házfal tövében osonkodó Ryannek és a másik két
cselszövõnek. Beült mellém, leszerelte a bilincsemet.
  - Hová? - kérdeztem, hanyag taxis-hangsúllyal.
  Mondta és mutatta is.
  - Elõre.
  - Egyenesen elõre?
  - Hallgass végig! - kezdte, fortyogósan. - A fültanúja voltál, mikor
legalantasabb kedvencem...
  Közbedumáltam, mielõtt elsorolhatta volna a jelzõit:
  - Marlo Ballerini!
  - Õ. Megfenyegetett, hogy megkeserülöm gyásza háborgatását...
  Újfent közbekotyogtam, bár csak közlékenységbõl.
  - Fültanúja voltam. Ugyanazon éjszakán még kétszer, ketten is jól
megfenyegettek, megkeserültetéssel ijesztgettek. És még számosszor
megfenyegetnek majd ebben az életben, mert ez a mi tevékenységünk ezzel jár.
Marlo Ballerini fura kriptájába én vittelek el, a balhé is kettõnké. Ne gyere
nekem azzal, hogy "te gyönge leány vagy", mert lepuffantalak. Ne gyere azzal
se, hogy féltesz, se azzal...
  - Féltelek - mondta egyszerûen. - Remek dolog az, hogy kettecskén járunk,
fedezhetjük egymást a csatákban, de kelepce is ugyanakkor, hiszen ha
megzsarolnak azzal, hogy kilátásba helyezik testi épséged sérelmét, példaként
emlékezz a pályaudvari slózira, nem egyedül maradok, hanem nullára
redukálódom...
  - Ha Blickkel lettél volna a slóziban, nem ugyanaz történik?! Bármelyik
társad torkát kapják is el, nem ugrálhatsz tovább, hacsak nem akarod, hogy
kiirtsák az illetõt.
  - Ez az elmélet, kicsim - mondta feszes szájszéllel, szándéka szerint
kegyetlen õszinteséggel. - Ellenben a gyakorlatban nem kaphatják el Blick
torkát.
  - Mert õ férfi?! Pontosan olyan torka van, mint nekem! Pontosan olyan
gyanútlan lett volna, mint én. Mivel mind ez ideig nem gyõztél meg, próbálkozz
mással. Mit tudsz még felhozni ellenem?
  - Tudod, az sem véletlen, hogy házastársak nem dolgozhatnak együtt.
  - Ne is dolgozhassanak. Mire mennél Cameával?
  - Azok sem dolgozhatnak együtt, akik különösképpen kötõdnek egymáshoz
érzelmileg.
  - De mi nem kötõdünk. Van még valami?
  Bólintott.
  - Van.
  - Na?
  - Mi kötõdünk.
  - Különösképpen? - kérdeztem.
  Felhorkant.
  - Hiszen te teljesen amuzikális vagy az érveimre!
  - Milyen érveidre?!
  - Szívesen megbeszéltem volna veled egy sor problémát, amiket kapcsolatunk
ilyeténre fordulása vetett fel.
  - Milyeténre fordult a kapcsolatunk?! - kiáltottam. Közben mentem, egyenesen
elõre, a parancs szerint. Elhagytunk egy alvó lakótelepet, egy reflektorokkal
megvilágított kenyérgyárat, kezdtük elhagyni a térkép szélét. Blickék
réges-régen eltûntek mögülünk.
  Vis Major nem felelt, s ezzel engem emésztett. Emelt hangon gondolkoztam,
úgyse hallotta senki rajtunk kívül.
  - Szerettél volna megbeszélni velem ezt meg azt, s ennek úgy adtad jelét,
hogy ama reggelen elmentél, mint a fene, szótlanul. Szeretnél megbeszélni ezt
meg azt, de nem beszélsz meg semmit. Halálra fáradtam, értsd meg! Hogy folyton
az agyadat kell tapogatnom, ki kell találnom, mit gondolsz, mert nem közlöd. Ha
heteken át teleportálnám magam innen-oda és balról jobbra, akkor sem készülnék
ki ennyire. Egész álló nap alfában vagyok, ráadásul a tiedben. Nem bírom!
Kinyiffanok!
  - Mirõl beszélsz? - csodálkozott. - Megint jössz nekem ezzel a sok
lilasággal. Holott pompásan egyszerû a helyzet: nem volt elég.
  - Nem?! Mert én torkig vagyok!
  - Nem volt elég egyszer-kétszer. Szeretném, ha folytatnánk. De nem akarom,
hogy túlfontosodj nekem. Miközben attól tartok, hogy máris túlfontosodtál. Ha
titkoljuk, vétünk a szabályok ellen. Ha nem titkoljuk, véget vetünk az
együttdolgozásnak. Ráadásul nincs hatalmam mindezek fölött. Érzelmek!?
  - Nõknek való marhaság - bólintottam.
  - Nem nekem való, az biztos.
  - Mi a fenét akarsz?! - nyögtem.
  - Semmit. Mindent. Nem tudom - felelte határozottan.
  - Sejtem, mi kellene neked. Valami nyugodt, laza, hanyag kis viszony, az sem
baj, ha nõvel. Igaz?
  - Sok vagy te ehhez.
  - Sok vagyok? - kérdeztem. - Kösz, eddig azért szorongtam egyhuzamban, mert
kevésnek éreztem magam a kiváló Vis Majorhoz. Mindazonáltal a végeredmény
ugyanaz. Nos. Ezért kellene Ryannel kocsikáznom a kertek alatt?
  - Nagyjából.
  Marokra kapta a mikrofont, és tudatta Bambival, hogy a Szarvas-pataknál
járunk, közel a fahídhoz, elzsibbadt a lába, járna egy kicsit, ha nincs más,
fontosabb teendõ.
  Bambi azt felelte, hogy a rosszféle fiúk alszanak, járkáljon nyugodtan.
  Erre a szamuráj visszafordult hozzám, és nyugodtan rám ordított.
  - Ha csak egyetlenegyszer is nem neked lenne igazad, belehalnál?!
  - Nem. Most az egyszer neked is lehet: mondd az igazat.
  Elvigyorodott. Beleborzolt a hajamba. Közel járt ahhoz, hogy a számra vesse
magát, az övével. Aztán gondolt egyet, visszadõlt a helyére, s elfoszlott a
vigyora.
  - Félek - mondta.
  - Mitõl?
  - Mindentõl. Legkedven...
  - Ballerinitõl. És még?
  - Horace-éktól. Schwarztól. HáKától, tõled és magamtól.
  - No lám. A faltörõ kosban feléledt a gyanú, hogy a vészesen közeledõ fal
irtó kemény lesz?!
  - Késõ, immár. Visz a lendület.
  Cigarettára gyújtva kilépett a kocsiból, s a híd felé indult. Utánabámultam,
és továbbra sem értettem, mit szeretek rajta. Táncosan hajózó tengerészlépteit,
hatalmasan magas termetét nézve összes érzékemen végigvillámlott a vágy; emléke
a szeretésnek.
  A villamosszék. A mindent elringató, illó harmónia. Az utolérhetetlen, vágyva
vágyható érzés, mikor néhány gyönyörû percig végtelennek érzed magad, tested
súlytalan, lelked nem ismer határokat.
  Gyakorolnom kellett. Tágra nyitottam elhomályosuló szememet, arra
kényszerítve magamat, hogy kifelé lássak. Járgányunk tágas parkolóban
vesztegelt, amely hajdan piactér, még korábban máglyarakásos boszorkányégetési
helyszín lehetett. Semmi egyéb ok nem indokolta, hogy az egy szekérnyi
keskenységû fahíd melletti térséget kõburkolattal tegyék járhatóvá,
sármentessé. A teret karéjozó fák fényért kapaszkodva nyurgultak óriásokká.
Illatos szél kószált a víz fölött.
  Azon kaptam magam, hogy újfent a szamuráj illatszerének rejtélye
foglalkoztat. Olyan puritán illatszer lehet, ami már nem is puritán, hanem maga
a tisztaság.
  Tudtam, amikor majd visszajön, nem fogom érezni az illatát, hiszen azért
vonult félre, mert el kellett rendeznie magával a félelmét. Ekkor saját
félelmeim is elõkúsztak, akárha egy mélységes, nyirkos pince fenekérõl
araszolnának fel, nyálkásnak, féregszerûnek rémlettek, cincogó hangokkal
borzongatták a hátamat.
  Megfeszültem. A szamuráj átért a hídon, a túloldalán leereszkedett a mederbe,
eltûnve a szemem elöl. Rám súlyosult a feketéllõ éjszaka, a csillagokat lüktetõ
égbolt. Egyedüllétem rám ijesztett.
  Amikor meghallottam a fenyegetõ morajlásokat, a reflektorok fénykévéi a fák
fölé csaptak, néhány másodpercre megbénított a páni félelem.
  Három autó, három pár fehéren izzó Nap rohant felém.
  Valaki azt ordította a fejemben: ugorj ki!, ugorj már ki!
  Nem mozdultam.
  Látni véltem, s iszonyat: kívülrõl, mintha a lélek máris elhagyott volna,
amint a kocsik összecsattannak; nyakamat szegi az ütközés, amint elõrevág, majd
hátrahajít, akkor már élettelenül, szétmállott csontokkal.
  A bõsz járgányok szétváltak elõttem, ketten szembefordultak egymással,
eltorlaszolva a menekülés útját, a harmadik mögém siklott.
  Ismerõsnek rémlettek. Találkoztam ezekkel a drága márkákkal ma este, hol is?!
Fekete Mazda Böszme, pipacsvörös BMW Böhöm, kankalinsárga Porsche Stoki; kürtök
rikácsa, pöffeszkedõ barbárok a volánnál.
  Hát persze.
  "Hallgassátok a rádiót."
  Szevasz, szamuráj.
  Beindítottam a motort.
  A mögöttem keresztbe fordult kocsi ablaka tövig lezümmögött. Kinyúlt rajta
egy kar, szinte kényesen billegett kis ideig, a csuklón lánc csillámlott,
karkötõé. Az ujjak között is láncszemek villogtak, vaskosak, súlyosak.
  Az ökörlánc hirtelen a levegõbe emelkedett, fényesen tekergõzött, ráfonódott
a CB-antennára, és kettéroppantotta azt.
  Gázt adtam, finoman. Másik talpamat felrántottam a kuplungról.
  Járgányom hátraszökkent, csöppet sem kecsesen.
  A cicomás kar megreccsent.
  Villámsebesen váltottam, tövig nyomtam a gázpedált, s miként tanultam, az
orrukkal egymásnak fordult kocsik közé hajtottam.
  A falanx szétnyílt, akár a legyezõ. Zománcesõ szemetelt körülöttem.
  Az antennára tekeredett lánc másik végén foglyul esett csukló gazdája
el-elakadva, majd széles ívben kiszállt az ablakon. Néhány méteren át magam
után vonszoltam. Ekkor végleg engedett az antenna, és a fickó megszabadult, bár
ezt már aligha érzékelte.
  A patakpartig hajszoltam a kocsit. A berántott kézifék segítségével
megfordultam. Fohászkodtam a szamurájért.
  Hiába.
  Tudtam, hogy nem hagyom ott, akkor sem, ha nincs sehol.
  Üresbe tettem a sebességváltót. Hónom alá nyúltam a stukkerért.
  Jöttek, rohanvást. Felfogták, hogy egyedül vagyok.
  Öten nyargaltak felém. Egy a földön hevert.
  Újabb fénykéve mázolt az égre, a hídra gördült egy kocsi. Végiggurult rajta,
majd úgy állt meg, hogy eltorlaszolja az átjárást.
  Ajtók nyíltak, kétfelõl. Megismertem a kigyúrt izmú, kék szemû, fényes hajú
pacákokat, õk voltak, személyesen: Horace és Donlee.
  Ballerini verõlegényei körbefogták a járgányt, mintha egyetlen, rettenetes
medúzává lettek volna. Mindegyikük vasrudat szorongatott. Ütemesen verték a
karosszériát. Az ablakokat.
  A kocsi csaknem ringatózott, szinte táncosan.
  Megmarkoltam a sebességváltót.
  Sokan voltak, megbíztak magukban. Egyikük a járgány elé szédült. Hosszúdad
arca már-már kifliszerûvé nyúlt a lámpa fényében.
  Gázt adtam.
  A fickó eltûnt.
  Áthajtottam fölötte. Elfért a kocsi alatt, mert nem éreztem a döccenést.
  Horace és Donlee termett elõttem, úgy álltak egymás közelében, hogy bármikor
félrevethessék magukat.
  Mindketten stukkert markoltak.
  Láttam az arcukon, hogy komolyan gondolják. Csak nemrég részegültek, vértõl.
  Donlee-t a fülérõl ismertem fel; a fülén fehérellõ ragtapasz-csíkról.
  A visszapillantó tükörben láttam, hogy Ballerini verõfiúinak meggyûlt a
bajuk. Vis Major elõkerült, amúgy kommandósan. Megjelenése két pribékbe került.
  A három talpon maradt pofonhordozó felfogta, hogy idegen járkál közöttünk és
gorombáskodik.
  Annyi idõm maradt, hogy elvessem magam az ülésen. A szétlõtt szélvédõ csaknem
egy táblában szakadt a nyakamba.
  Fogadni mertem volna, hogy Donlee lõtt rám elsõként.
  Nyugodtan elmerülhettem volna bárminemû szerencsejátékban, mivel egyéb
tevékenységre nem nyílott alkalmam.
  Horace és Donlee elmélyülten lövögette a szélvédõ hûlt helyét. Közeledtek.
  Úgy találtam, nem ez az a napsugaras jó, amirõl ábrándozni szoktam. De még az
a kevéssé jó sem, amit Vis Major beígért; itt már szó sem volt nyolc napon túl
gyógyuló testi bántalomról.
  Donlee-ék feltették magukban, hogy megölnek; õk tudták, miért. Talán bizarr
heteroszexuális életmódomért. Talán kihirdették a rádióban, mint törvényt,
mindön éppen nem oda figyeltem, hogy mától a szõkékre kell vadászni.
  Amikor úgy döntöttem, hogy mégsem várhatom ölbe tett kézzel a halálomat, és
hasmánt kivetettem magam a kocsiból, lövés dörrent a járgány hátulja felõl.
  Szerencsére nem kerültem az ellenirányú lövedék útjába, ezért az letarolhatta
az eredeti címzettet.
  Donlee hosszú sikollyal összeesett.
  Hason feküdtem, mérgesen.
  Az ajtó alatt lapítva célba vettem Horace-t.
  És Ryan lelõtte.
  Úgy álltak az idegeim, mint a vattacukor, hatalmas, vörös kócban.
  Nemigen mertem feltápászkodni a földrõl, attól tartva, hogy ledurrant valaki.
S ha mégsem, akkor kedvenc szerelmem észreveszi a szemembõl potyogó könnyeket,
és elejt néhány bornírt megjegyzést a nõi természetrõl.
  A vállán megsebesített Horace hason csúszva indult elhullott stukkere felé.
Átaraszolt mozdulatlanul heverõ kedvesén, s amikor lemászott róla, iszonyodva
felsikoltott. Visszafordult Donlee-hez, feltérdelt mellette, fejét az ölébe
vonta, s minden másról megfeledkezve elsírta magát.
  Elképedtem. Egy férfi, combján egy másik férfi fejével, eltorzult arccal,
szívbéli fájdalommal, üvöltve zokog.
  Donlee meglehetõsen halott volt. Emlékeztetnem kellett magam a vétkeire,
nehogy csatlakozzam Horace gyászához.
  Felidéztem Meyerék hûlõ tetemét, Brent Fischa székhez kötözött holttestét,
iménti rettegésemet a kocsiban, és mégis, elragadott Horace õszinte, mélységes
fájdalma.
  A sikolyos, ordítós, iszonyatos sírás elöl menekülve talpra szökkentem, hogy
körülnézzek, mi történt a többi atlétával. Ballerini válogatott emberei
szanaszét heverésztek a piactéren, némelyik mozgott, némelyik nem. Az
észrevétlenül érkezett Blickék azon fáradoztak, hogy felkupacolják õket.
Egyik-másik fickó bágyadtan ellenkezett, szitkozódott, köpdösött, de kevés
pofon is jótékonyan nyugtatta az idegeiket.
  Vis Major Horace-ék felé tartott. Bal válla furcsán lógott; vasrúdra
gyanakodtam, kiváltó okként. Mégis, hõs szerelmem púposan, sántán is jó
benyomást tett rám.
  Eléje siettem, felkínáltam a vállamat, támaszul. Nem fogadta el.
  - Szedd össze a hányódó stukkereket! - parancsolta.
  Szinte közömbösen elbicegett Horace mellett. Meg sem állt a húsrózsaszín
Fordig. Behajolt az utastérbe, leállította a motort. Kivette a kulcsot; egy
tûnõ pillanatig úgy rémlett, nem tud felegyenesedni, végül mégis elimbolygott a
csomagtartóig. Felpattintotta a fedelet, azután hökkenten felnyögött:
  - Hát én leikrázok!
  Megdermedtem a stukkerért lehajoltamban. Éppen érdeklõdni készültem, hogy
minek nekünk kaviár, amikor Horace ellökte Donlee fejét, és rám vetette magát.
  Támadása meglepett, különösen a roham hevessége. Akárha egy fúria rontott
volna nekem.
  Horace, szívfájdalmától tébolyultan, vállsebérõl teljesen megfeledkezve,
lerántott a lábamról. Mázsás testével végigvágódott rajtam. Két marékkal
szorongatta a torkomat.
  Bár kétségbeesetten küzdöttem, túlélési esélyeim hamar a nullára zuhantak.
  Mielõtt még légszomjtól vakon, elhaló hörgéssel megfulladtam volna, Vis Major
mellettünk termett, és letaglózta Horace-t.
  Kettõt suhintott a kezében tartott sporttáskával. Mindkét ütés a halántékán
érte az õrjöngõt.
  Horace lefordult rólam.
  Fekve maradtam. Bámultam az égboltot, amely ringlispilként viselkedett
fölöttem, s tudtam, engem már semmivel sem lehet meglepni.
  Ha a szamuráj kinyitná a zsákot, abban ékkõberakásos, kincset érõ faliórákat
látnék, amelyek abban a pillanatban hagytak fel az idõtlen ketyegéssel, midõn
szomorú elégtételt vettek gazdájuk egyik gyilkosán.
  Hevertem, hanyatt. Köhécseltem. A levegõ ki-be járt a légcsövemen.
  Mellettem Vis major és társai azon szörnyedeztek, hogy a két strici, azaz
Horace és Donlee, vajon minek nézte a zsarukat; hiszen két szemétség között még
a zsákmányukat sem próbálták elrejteni!?
  Ryan az órákat csodálva megállapította. Valódi remekmûvek, kiváló mesterek
kezébõl.
  - Nekem is van egy barátom, aki mûvész - büszkélkedett Sidney. - Gyönyörû
búcsúbeszédeket ír. Nekrológus.
  - Nagy cucc, én meg ismerek egy költõt. A lírász a házunkban lakik, a
hatodikon! - dicsekedett Blick. - Egy kiadó már kétszer megígérte neki, hogy
megjelenteti a kötetét, egyszer tíz éve, másodszor meg épp a minap, és csak
egyetlen feltételt szabott: a kötetben nem szerepelhetnek versek, nem szabad
nekik ott lenniük, mert azokra most nincs affinitásuk a népeknek, ugyanis a
mostani népek dekadensek, és ezért folyton misztikumot meg horoszkópot akarnak.
  - Errõl jut eszembe - mondta Sidney. - HáKát addig-addig zavarta a kék szám,
mígnem elérte, hogy soronkívül alkalmassági vizsgálatra küldhessenek. Néztek
ott engem ezerféle kóppal: fonendoszkóppal, sztetoszkóppal, teleszkóppal,
monoszkóppal, talán csak horoszkóppal nem. Ki is derült: semmi baja a
szívemnek, nincs mész az ereimben, példás a vérnyomásom. Nagyon alkalmas vagyok
a zsarumelóra.
  - Jó, de akkor mitõl kék a szád? - kérdezte Ryan.
  Felültem. A szamuráj biztatóan rám mosolygott. Bágyadtan viszonoztam
mosolyát, azon tépelõdve, hogy púpos szívszerelmem hányadik Richárdhoz hasonlít
jobban.
  - Láthatod - sóhajtottam -, ha velem vagy, semmi szükség a Sterlingre.
Egyébként szálegyedül is elbírtam volna velük.
  Nem felelt senki. Döbbenet könyökölt a szemükben.
  A nagyképûség kivette az erõmet. Kicsit szédültem, bár fölöttem lassult a
ringlispil. Hajnali kékség szüremlett a komor égre.
  Csontig áthatott a meghatottság; bánatittas, szép öröme az életnek.
  Vis Majorra néztem. Szomorgyönyörû vers dalolt bennem.

  Mint sötétet a fény -
  úgy leltelek,
  mint utazó a megürült padot,
  és úgy szeretlek most, ahogy mély
  vizeknek halai az iszapot.
  Tenyeremben simogatás lapul
  Íígy bújnak meg házak közt csöpp terek-
  Elment a kedves.
  Én engedtem el,
  mint léggömb zsinegét a kisgyerek.*


  HáKá kénytelen volt korán kelni. Egy korty kávét sem ihatott a
sajtó-tájékoztató elõtt, és mégis boldog-büszkeséggel méltatta akciósait. Midõn
a megkerült faliórák társaságában fotóztatta magát, nem mulasztotta el
megemlíteni, mennyi munkája, áldozata fekszik a csoportunkban.
  Néhány percig hallgattam ömlengését, s már-már megkedveltem, olyan ártatlanul
hülyének látszott.
  Azután kilopóztam a villanófényes terembõl, berogytam a kocsiba, cigire
gyújtottam. Kis ideig csak ültem, a hátamon futkosó hideggel. Hazafelé
készültem. Készülõdtem.
  Végigszívtam a cigarettát, lelkem egyik részében tétova ujjongással, hiszen
áradóan sütött a Nap. Lelkem jelentõsebb részében bánat honolt, titkos és
emésztõ.
  Gázt adtam, kigördültem a parkolóból.
  Az épület sarkánál megfogott a stop-tábla, s a látvány: Vis Major a ház
csücskénél állt, talpával támasztván a falat, miként már máskor is.
  A járda mellé gurultam, és kitártam az ajtót. A szamuráj beült mellém, szót
sem szólt, cigit húzott elõ.
  Gondoltam, beszélhetnénk valamirõl.
  - Most mondd!? - szóltam, HáKára célozva.
  - Add ide az öngyújtódat - felelte, a háta mögé dobva a sajátját.
  Stukkert rántottam. Vis Major durrogtatta a ravaszt, de tüzet nem kapott.
  - Töltesd meg - ajánlotta, ölembe ejtve a szerszámot.
  - Nem szívesen. A töltetés mindig túl kalandos. Bemegyek a specialistához,
elõhúzom a stukkert, erre a butikban tartózkodók kivétel nélkül hasra vágják
magukat, és szótlanul kiteszik a bukszájukat a padlóra. Hiába mondom, hogy ez
nem rablás, hanem töltetés, meg különben is azért jöttem, mert szegény
stukkernek teljesen csütörtöke van, általában folyton összecsõdülnek a zsaruk,
mire gázhoz jutok.
  Vis Major nem reagált, körme hegyével kapirgált valamit a kesztyûtartón.
Testbeszédét zavarnak fordítottam.
  - Hazavigyelek? - kérdeztem.
  - Hová haza?
  - Haza. Hozzád. Vagy hozzám.
  - Csak nem azt akarod mondani, hogy mindkét helyütt otthon vagyok?!
  - Mit szeretnél hallani?
  - Tökmindegy. Csupáncsak megemlítem, hogy Camea a bál másnapján a
lakberendezõhöz költözött. Nem csak fekszik a pasasnak, állást is vállalt nála.
De azért szívesen a barátom maradna. Azt feleltem, férfiasan, hogy ennek nincs
akadálya, legfeljebb egy, az is csekélység: elébb legyünk barátokká, aztán akár
azok is maradhatunk. Háztáji híreimet hallottad.
  - Jó, mert órák óta kérdeznék valami mást, kevésbé bizalmas természetût.
Miért mondta a fánkfejû pacák a kávézóban, hogy a zsaruk vérdíjat tûztek
Mariano fejére?
  - Majd, ha nagylány leszel, elmondom.
  - Hamar nagylány leszek, koraérõ típus vagyok. Te mikorra várod?
  - Hogy beérj? Karácsonykor megbeszéljük. Ha tovább faggatózol, kiszállok.
  A fékre léptem. Mögöttünk még sokan megállni kényszerültek. Némelyek
türelemmel viselték a sorsukat.
  Egyesek dühödten tülköltek. A zavaró körülmények sem tántoríthattak el a
problémától.
  - Mit akarsz? Csak kefélni?!
  - Nem - mondta, látván, hogy el kell oszlatnia kétségeimet. - Elõtte, utána
vagy közben szívesen aludnék egyet. Ballerini megboldogult építõmesterének
rajzfüzete is nálam van, örülnék, ha megnéznéd. Továbbá tudnék zuhanyozni,
cukor nélkül innám a kávét. A tojásokat, általában hármat, abálva fogyasztom.
  Feldúlt pasas termett a kocsi mellett, és ránk szakította az ajtót.
  - Mi a büdös francért nem mész tovább?! - ordította.
  A kínos pacák tükrös napszemüveget, pöpec nyakkendõt, finom öltönyt, földig
érõ vászonkabátot viselt. Menedzsernek látszott. Olyan illetõnek, aki abból él
jól, hogy másokkal tárgyalni tud.
  - Elakadtam - közöltem. - Volna szíves a másik sáv igénybevételével
kikerülni?
  - Ezt a sávot akarom! - kiáltotta gyermeki nyûgösen. - Ez az én sávom! Az
enyém, én választottam! Ebben fogok továbbmenni! Legfeljebb magam elõtt tollak
a roncstelepig! Hülye kurva!
  - Ejnye - sóhajtotta Vis Major, egyelõre kedvetlenül. - Kívánod, hogy az
arcodon kenjem szét a napszemüvegedet?
  - Te meg, hülye buzi, arra sem vagy jó, hogy autót vezess?! A volánhoz
engedsz egy ilyen süket kurvát?!
  Vis Major kilépett a kocsiból. Amikor felmagasodott az ajtó mellett, a kínos
pacák kissé összetörpedt. Mégis azt hitte, továbbra is, hogy jól választott
taktikát.
  - Mi van?! Most mi van?! Baromarcú! Beversz a betonba?! Mert merõkanállal
tömték beléd a spenótot? Mert infúzióban vetted magadhoz a proteint? Ne
függõlegesen meg vízszintesen legyél nagy fiú!
  - Hanem? - kérdezte a szamuráj. - Durvábbnál ocsmányabb jelzõkkel halmozzalak
el viszonzásul? Ebben múljalak fölül?! Gördülj el a rittyóba!
  A kínos pacák szeme ki-be járt a heveny idegességtõl: kidülledt, bedülledt.
Ajkai szélsebes hullámzó mozgást végeztek. Maga volt a megtestesült
frusztráció.
  - Azonnal ülj vissza a kocsiba! - ordította. - Ülsz vissza, de rögtön?!
  Vis Major nem tehetett róla, elnevette magát. Bókolva meghajolt.
  - Nem vitatkozom. Nincs kivel - mondta, és visszatelepült a járgányba.
  A pacák belerúgott mellettem az ajtóba. Kétszer is.
  Nem tiltakoztam, sejtvén, hogy a terapeutája sem mást javasolna az õ
állapotában.
  Harmadszor is megrúgta az autómat.
  Ezután fogtam a kilincset, hogy behúzzam az ajtót, remélvén: ennyi elég is
volt.
  - Ne csukdoss itt nekem, amikor hozzád beszélek! - vijjogott a fickó, és
visszaszerezte az ajtót.
  - Hozzám?! - csodálkoztam.
  - Hozzád, hozzád, büdös ribanc! Úgy elvetetem a jogsidat, hogy hatvan évig se
szerzed vissza! Mit keresel az utcán? Még hogy "mit"?! Haha! Mennyit? Ez a jó:
mennyit?!
  A pasasnak az volt a képlete, hogy õrült. Beleuntam a lélekgyógyászatba.
  - Távoznék - sóhajtottam. - Volna szíves átmarkolni a saját kilincsére?
  - Kikérem magamnak ezt az útszéli stílust! Ezt a köpedelem modort?! Egy ilyen
repedt agyú, hülye spinétõl! Mire vagy te jó?! Jó vagy valamire egyáltalán?!
  - Nem szeretem, ha provokálnak. Ha provokálnak, esetleg nem tudok ellenállni.
Bepiszkolódhat a kabátja.
  - Mi van a kabátommal?! Ez az én kabátom! Enyém, mint a sáv! Semmi közöd a
kabátomhoz!
  Kiléptem a kocsiból. Lehajoltam, felcsippentettem a kabát alját, és az
ugrándozó fickó vállára hajtottam. Bogot kötöttem rá a nyakánál. Hibátlan
kényszerzubbonyt varrtam belõle, mindössze két mozdulattal.
  Visszaültem a kormány mögé, és eltéptem a fenébe.
  Vis Major a gondolataiba merült mellettem. Egyszerre csak megszólalt.
  - Meglátod, két hét múlva dolgunk lesz vele. Egy háztetõn fog hasalni,
flintával a kezében, tüzelve mindenkire, aki moccan az utcán.
  - Ahogy én ma érzem magam, el is tudom képzelni. Még azt is, hogy hamarosan
elmei alapon megtelnek a háztetõk. A kisebbségbe szoruló épeszûek pedig majd
menedékjogért kuncsorognak az úristennél.
  Szerfelett rosszkedvûen érkeztünk haza.
  Felajánlottam egy reggelit. A szamuráj felajánlotta, hogy mivel úgyis
pihentetni készül a szemét, az enyémet is elpihenteti, amíg a tojásokat abálom.
  Néhány perc múlva már ötven méter mélyen aludt a fehér szoba ágyán,
harántfekvésben. Leloptam lábáról a cipõt; a dzsekijét nem feszegettem, nehogy
felébredjen.
  Rácsuktam az ajtót, s visszavonultam a fõzõ-laborba. Nesztelenül feltörtem
egy doboznyi tojást, s bár gyanítottam, hogy félreértettem a rendelést,
fortyogó margarinban tükrösre sütöttem õket.
  Érezvén, mekkora vétségre készülök az egészséges táplálkozás rendszabályai
ellen, eltökéltem, hogy joghurtot is fogok enni, a bennem szûkölõ diétás nõvér
kiengesztelésére.
  Mintha egy árnyat láttam volna az üvegfal elõtt. Gondoltam, csak a
lelkiismeretem lehet, befelé tart a kertbõl.
  Ekkor kinyílt a bejárati ajtó.
  Marokra kaptam a serpenyõt. Egy fegyvertelen nõ legyen kreatív, ha védekeznie
kell. A három cseppnyi, tûzforró margarin bátorítóan fortyogott a sülõ tojások
alatt.
  Egy pasas érkezett, hívatlanul. Zsebre vágott kézzel kelt át a nappalin.
  Régen láttam a busa termetû, elálló fülû, viharosan kopaszodó pacákot. Mint
eddig, ezúttal is éreztem benne valami féregszerû utálatosságot.
  Dolph Asato érkezett.
  Letettem a serpenyõt.
  - Nos? - kérdeztem.
  - Nem zavarok? - vigyorgott rám. - Nem akart lefeküdni, vagy valami?
  - Nem szólítom fel, hogy foglaljon helyet. Nem kínálom itallal. Nem rúgom ki,
páros lábbal. Három percet kap. Mondja el, mit akar. És nagyon vésse a fejébe:
ha még egyszer be merészel jönni ide, kérdezetlenül lelövöm. Kezdheti.
  - Kipukkant - bólintott. - Tudtam én. Elõre láttam, hogy ez lesz a vége.
Totál idegbajos. Megértem magát. Segítsen nekem, ezzel magán is segít.
  - Igen?
  - Láttam, hallottam eleget, hogy' ordít magával. Pont úgy ordított, mint
velem. Ilyen egy bunkó!?
  - Igen? - lázasan törtem a fejem. Kezdtem rájönni, hogy Vis Majorról beszél.
Teszi ezt abban a hitben, hogy egyedül talált. Úgy véltem, nem árt, ha
meghagyom tévhitében.
  Ekkor a serpenyõbe meredt.
  - Maga tíz tojást reggelizik?!
  - És a tábla szalonnát még elõ se vettem - bólintottam. A pultra könyökölve
kidomborítottam bi- és tricepszemet. - Egy perc letelt.
  Lekönyökölt velem szemközt. Az lehetett a szándéka, hogy huncutul nézzen rám,
de képtelen volt megcsillogtatni a szemüregében gubbasztó szürke kavicsokat.
Elefántos füleiben gyönyörködtem. E fülek szalicil nélkül is elálltak.
  - Talán nem mondok újságot, ha ezt mondom: Mariano!? - vélekedett.
  Nyert. Nem mondott újságot. Vállat vontam.
  - Igen?
  - Mint tudja, van valahol egy kis illetõ, ezen a néven. Azt kellene
kiderítenem, hol is van, egészen pontosan.
  - Igen?
  - A kis illetõ gonosz dolgot mûvelt. Ellopott valamit, amit többen is
szeretnének visszaszerezni. Na most, a mi közös ismerõsünk, akit a továbbiakban
akár sült parasztként is emlegethetünk, elegyengette a kis illetõ útját, már
ugyanis, amikor...
  - Bocs - szóltam közbe. - Nem bírja, ha megértik, amit mond?
  Kérdésem megizzasztotta. Eltöprengett rajta. Olyan fura benyomásom támadt,
mintha gondolkodás közben legyezgetné magát a füleivel.
  Végül csodálkozva rám meredt.
  - Nem voltam világos?!
  - Azt éppen nem állítanám, de talán világosabb is lehetne. Egy-két
árnyalattal.
  - Kezdjem elölrõl? - kérdezte tétován.
  - Esetleg. Harminc másodperce maradt.
  - Úgysem tud kidobni - legyintett. - Meg aztán nem is akar. Mi nem ellenfelek
vagyunk, hanem szövetségesek.
  - Igen?
  - Idegesít, hogy örökké igen?-ezik!
  - Igen?
  - Az a gyanúm, hogy fogalma sincs, mirõl beszélek.
  - Akkor mégiscsak megértett. Tudja, az árnyalatokkal.
  - Tehát: Mariano bejáratos volt egy illetõhöz, akit inkább nem nevezek meg.
Az illetõ, pontosabban egy házaspár, olyasmivel foglalkozik, persze csak
titokban, ami a hatályos törvények szerint akár kétszázharminchárom évnyi
fegyházbüntetéssel is honorálható. Ez a házaspár, de maradjunk inkább az illetõ
megnevezésnél, szerfelett pedáns. Pontos könyvelést vezetett az általa
megvesztegetett személyekrõl. Mikor, kinek, mennyit, miért. Napról napra,
hónapról évre. Hosszú idõ óta. Az ilyesmi már nem is könyvelés, hanem valóságos
napló. És egy napon Mariano elemelte a kis lemezt, amelyeken ezeket az adatokat
tárolták. Tudja, mit jelent ez?!
  - Tudom, csak azt nem értem, mi haszna ebbõl Marianónak.
  - Hát az lett volna a haszna, ha száz példányban lekopírozza és árulgatja a
lemezkéket. A nyilvántartásban szereplõ illetõk bármelyike boldogan kapott
volna rajta. Ekkor jött Mariano ihlete: a zsarolás veszélyes játék. Az igazi
üzlet az, ha eladja a lemezt olyan valakinek, aki viszonylag kezdõ a szakmában,
és mind a tíz ujját megnyalná, ha induláskor szert tehetne egy mûködõ
hálózatra.
  - Igen?
  - Megint nem ért - sóhajtott. - Egy kávét azért adhatna. Jó, hát kimondom. Ez
az illetõ, a tíz megnyalt ujjal, nem más, mint Marlo Ballerini. Hallott róla.
Ez a fickó sokáig ott tartott, hogy egyetlen üdvözítõ módszer létezik: a
ratatata...
  Asato leadott egy jelképes géppisztolysorozatot. Azután megszagolta az elé
lökött kávét.
  - Cukor? Tejszín? Konyak? Üsse kavics: whisky?!
  - Tisztán issza a kávét - közöltem, ellentmondást nem tûrõ hangon.
  - A ratatata is egy módszer, de ha valaki talpon akar maradni a szakmájában,
akkor okosabban teszi, ha beiktat némi protokoll-költséget, vagyis veszteget,
mint egy gróf. Mármost, ha nekimegy valakinek egy borítékra való lével, és
azután derül ki, hogy az illetõ nem szereti, ha korrumpálják, az akár
bonyodalmas is lehet, és megint kénytelen elõszedni a ratatatát. Kell egy
lista, megvehetõ jogászokkal, zsarukkal, és mehet a verkli. Na, Ballerini
döntött: megveszi a lemezkét. Mesélgetni kezdte úton-útfélen, hogy milyen jó
üzletre készül. Megjegyzem, nem állok egyedül azzal a véleményemmel, miszerint
Ballerini nem úriember. Proli-sorból verekedte fel magát: proli volt, és
gazdagon is proli maradt. Tudja, ez alkati kérdés, ezen semennyi pénzzel nem
lehet segíteni. Szóval, híre széledt a készülõ tranzakciónak. A lemezke eredeti
tulajdonosa azt mondta: Marianónak vesznie kell. Ekként döntöttek a lajstromba
vett illetõk is. Tudniillik, úriember elegánsan korrumpál. Na, de egy profi?!
Ballerini megtudta, milyen hülye helyzetbe hozta õt Mariano. Ekkor már elég
sokan keresték a kis illetõt, mindenki csak a lemezét és a belét akarta. Ezen a
ponton lépett színre közös utáltunk, az a nagyképû tahó, aki mindkettõnkkel
csak ordítani tud, és eldugta Marianót. Hogy miért?! Felfoghatatlan!
  Asato beleivott a kávéba. Nem ízlett neki, s ezt nem is titkolta.
  Nevetés fojtogatott. Nem érti Vis Major miértjét?! Holott kristályosan
világos: a szamurájt már az is kéjes kárörömmel tölti el, ha sejti, hogy
mostanában milyen rosszul alszanak és emésztenek, mennyit bajlódnak az
epéjükkel a listán szereplõ korruptak.
  - Elõhívattam a képeket - folytatta Asato. - Tudja, amiket akkor csináltam,
amikor maguk ketten versengve utálkoztak egymásra a kocsiban. Sokat nézegettem
a fotókat. Maga értelmes nõnek látszik. Szerintem semmit nem tud a partnere
viselt dolgairól, de azt hiszem, ha érdekeltté teszik, akkor intelligensen,
ügyesen kipuhatolja azt, amit kell.
  - És még a listára is felkerülhetek!? - sóhajtottam ábrándos szemekkel.
  A tükörtojások meglehetõsen fonnyadoztak a serpenyõben. Nem bánkódtam
miattuk. Asato tûrhetõen lebilincselt.
  Kreténbõl ekkorát legfeljebb kettõt látott ez az évszázad. HáKá a másik.
  Hát errõl beszélt a fánkfejû a lebujban!? A zsaruk vérdíja! Mintha Vis Major
nem tudná. Hoppá, hisz a fickó a maga módján behízelgett a szamurájnak. A
kézcsókot is neki szánta, csak szégyenlõsségbõl adta nekem. A fánkfejû szereti
a szamurájt! Hiszen utána sem köpött.
  - Na? - kérdezte Asato, látván, hogy eltöprengtem.
  - Meg kellene tudnom, hol van Mariano?
  - Mariano a legkevesebb, õ nyugodtan meghalhat. Megbízóimat fõleg a lemez
érdekli.
  - Szóval a lemez.
  Asato meglegyezte magát a füleivel. Ha csak egy kicsit hosszabbra sikeredik
az orra, elment volna elefántbébinek.
  - A lemez - mondta. - Az kellene. Mit szólna húsz lepedõhöz?
  Ráncokat képeztem a homlokomon. Asato megszívta a fogát.
  - Huszonöt?
  Felnevettem. Eszembe jutott a szamuráj. Létezik, hogy átaludta ezt az
észvesztõ társalgást?!
  - Harminc?! - nyehegte Asato.
  - Nem lehetséges, hogy tévednek? Sûrûn együtt vagyok Vis Majorral, de semmi
jelét nem adta annak, hogy bármit is tudna Marianóról. Ha eldugta volna, úgy
látogatná is. Vinne neki egy-egy falás kenyeret, kancsó bort, zsilettet,
néhanap leánykát. De miért rejtegetné? Mi haszna belõle?
  - Napról napra föntebb kúszik a taksa. Mariano feje száz darab ezrest ér, a
lemez külön háromszázat!
  Megnehezteltem.
  - Az elõbb azt mondta: harminc?!
  Nem mulattam rosszul. De jól se. Viszont alig tíz percnyi fáradozással annyi
információra tettem szert, amennyit csak száz év alatt tudtam volna
összekatéterezni a szamurájtól.
  - Harmincöt, de ez az utolsó ajánlatom - nyögte Asato.
  - Ki a megbízója?
  - Sajnálom, errõl nem beszélhetek.
  - Rávehetném.
  - Törvényt sértene.
  - Néha a törvény fonákján is járok.
  - Ne tegye. Ha ezért kirúgják, csak magánzsarunak mehet el. Keserû kenyér.
  - Ki a megbízója?
  - Miért érdekli?
  - Tulajdonképpen nem érdekel. A pénznek nincs szaga, és véres bankóért is ad
kalácsot a fûszeres.
  Asato elvigyorodott. Benyúlt a belsõ zsebébe, elõkotort egy koszlott
borítékot, és elém pottyantotta.
  Azon voltam, hogy leköpöm. Éppen fokozni kezdtem a nyálelválasztásomat,
amikor a pultra borította a boríték tartalmát, fél tucat balladai hangulatú
fotót, amelyek arról szóltak, milyen visszataszító lehet két ember, midõn
egymásra tukmálják a stukkerüket, azon vitatkozva, ki kit lõjön agyon végre.
  Nézegettem a képeket, s melegedett a szívem. Ekkortájt vagy éppen ekkor? -
szerettem bele a szamurájba. Önhibáján és tudtomon kívül.
  - A magáé - közölte Asato. - Ha véletlenül úgy érezné, nem utálja eléggé a
tahónkat, vegye elõ a fotókat. Azt csinál velük, amit akar, de ha újságban
akarná közöltetni valamelyiket, igényt tartok a szerzõi honoráriumra.
  Ezzel kifelé indult. A kapuig kísértem, hogy lássam elmenni. Még integettem
is.


  Az asztalnál leltem a szamurájt. Ügyesen megterített, két személyre. A
tükörtojásokat szemlélte; láthatóan nem lelkesedett értük.
  - Már csak egy percen múlott áldott türelmem. Ha maradt volna még,
megtanítottam volna saját taknyán görbalettezni - morogta.
  - Hát persze - feleltem.
  Villájára nyársalt egy tükörtojást.
  - Tisztára rigor mortiszosak - zsémbelt tovább.
  Megmutattam neki a képeket. Láttukra elvesztette megfontolt komolyságát.
  - Emlékszel? - vigyorgott. - Piszkosul idegesítettél. De talán éppen e
csatajelenet végén bukkant az elmémre a gondolat: vajon az ágyban is ilyen
bõvérûek lennénk?
  - És lõn - bólintottam türelmetlenül, másról akarván beszélni.
  - Lõn? - nézett rám meglepetten. Mivel õ egészen másról akart beszélni. - Már
nem is emlékszem. Lassan felfrissíthetnénk a memóriánkat.
  - Hallottad, amit Asato mesélt - mondtam.
  - Idült a pali, és nem csak az elõre megfontolt, aljas szándékból elkövetett
májkárosításban, hanem az idiótaságban is. Ettõl függetlenül nagyjából úgy néz
ki a helyzet, ahogy lefestette. Te most azt szeretnéd tudni, hol van Mariano.
Egyenes, igaz választ adok teneked, mert kedvemre való lány vagy, még akkor is,
ha a harmincöt lepedõ csaknem letántorított az Igaz útról. Figyelj hát: nem
tudom, hol van Mariano.
  - Hogyhogy nem tudod?!
  - Tökmindegy immár, hallgasd hát. Az Asato által emlegetett pedáns házaspár
nem más, mint a helybéli Fõfüvész és neje. Gyógyító doktorok lévén, jól menõ
klinikát vezetnek a város szélén, és örvendenek a köztiszteletnek. Úriemberek:
nem drogfogyasztók. Csakcsupán forgalmazók. Súlyos kapcsolatokra van szükségük
ahhoz, hogy zavartalanul tevékenykedhessenek, de ahhoz is, hogy habfehérre
moshassák a bevételüket. Ez a finom házaspár miért is örömködne afölött, hogy
egy Ballerini stílû kuplerájos belenyal a tányérukba? A komoly pénzt hozó,
kemény drogoktól sikerült távol tartaniuk a palit, erre õ most a kapcsolataikat
fenyegeti. Ballerini IQ-ja tizenhárom és feles, õ széttiporná a jól kiépített
korrupciós hálózatot. Ez megengedhetetlen.
  - Ebben semmi újság - legyintettem. - Mi van a diszkkel?
  - Mariano elhelyezte valahol.
  - Nem ok nélkül pátyolgattad a pasast.
  - Nem. Azért pátyolgattam, mert hirtelen mindenki õt akarta kinyírni. Mariano
elhajózott valahová. Odaérve befeküdt egy klinikára, ahonnan már nem õ, hanem
másvalaki jött ki. Új arcot, új személyiséget, új papírokat kapott. És ha egy
napon, talán a közeli percekben, úgy érzi, hogy tényleg tökéletesen
biztonságban van, értesíteni fog arról, hol találom a diszket. Amelynek
segedelmével kellemetlen zaklatásnak lehet kitenni a Fõfüvészt és hálózatát.
Egyelõre minden érdekelt tõzsdei alapon gondolkozik, ergo, sejtelmük sincs,
milyen sebesen közelg a vesztük. Abban bíznak, hogy a lemez felértékelése
elõcsalja Marianót. Nos, nem csalja elõ. Nem okos ötlet megsérteni egy érzékeny
lelkületû embert azzal, hogy az életre törünk. Lefekhetsz, mindent tudsz.
  - Csak még egy kérdést: láttad a lemezt?
  - Ebben a kezemben tartottam - mutatta jobbját.
  - Melyik szemeddel olvastad a tartalmát?
  - Nyugodj meg. Nem szerepelsz a listán.
  - HáKá?
  - Õ sem.
  - Lasalandra?
  - Õ sem.
  - Schwarz?
  Vis Major felnevetett.
  - Légy erõs: õ sem.
  - Lehetetlen! Mi másért akarta volna megölni Marianót?
  - Az élet, szépem, olyan, mint a kottaolvasás. Vagy érted, vagy nem. És ha
érted is, még nem biztos, hogy kicsalogathatod a hangszeredbõl azokat a
hangokat. De amikor mégis muzsikát varázsolsz elõ a kottából, kiderülhet, hogy
hallástalanok hemzsegnek körülötted. Schwarz egy kõkeményen gerinctelen,
megvesztegethetetlen, derék karrierista. Nem is õ, hanem a fõnöke a hálózat
oszlopos tagja. Schwarz mindent elkövet annak érdekében, hogy a kapitányt
elõléptessék, mert akkor õ siklik a helyére. Ha a lemez közkézre jut, a fõnök
bukik és magával rántja kiszemelt utódát is, hiszen beárnyékolja a legközelibb
embereit. Schwarz nem pénzért korrupt, hanem íróasztalért. Ha netán azt hallod,
mondjuk tõlünk HáKáról, hogy schwarzog, akkor durván arra célozgatunk, hogy
egyik karrierista pont olyan, mint a másik. Rémálmaimban se jöjjön elõ ez a
hideg, dermedt, plazma-ízû tyúktojadék. Kétszer fojtom meg Asatót; másodszor
azért, mert elszúrta a reggelinket.
  Félretolta a tányért, s engem vont magához.
  - Fürdess meg, fektess le, aludj el és ébredj velem. Ígérem, estére kevésbé
fogok fájni: vállam, térdem összeforr. Lelohadnak a tokák a szemem alatt.
Elviselhetõbb leszek. Talán megengeded, hogy szeresselek.


  Megfürösztöttük egymást a langyos vízpermet alatt; tengeri szivaccsal
simogattam a vállán lilálló foltokat, csókokkal kezeltem sebeit, hiába, nem
halványultak semmivé; belekapaszkodtam s elengedtem; a tenyerébe ültetett és
magához emelt, beléakaszkodtam a fogaimmal, visszaharapott.
  Meg-megrettentünk a rémisztõ áradástól, egymásra bámultunk, szemünk
kérdezett, kételkedett, majd olvadó tekintettel összeborultunk.
  A szoba fölött ülõ Nap volt a mennyezetünk; a bambuszredõny rései közt
reszketõ csíkokat rajzolt meztelenségünkre, sörarany pászmákkal szurkált,
melengetve ingerlõn.
  Mindent éreztem és átéreztem, amit valaha is életül képzeltem, és ugyanennek
az ellenkezõjét is; egyetlen ölelésünkben szerettem és gyûlöltem, szelíden és
vadul; lelkem megáradt, testem elernyedt, gyönyörû õrület ringatott, röpített,
s lágyan ejtett el, akár egy pihét.
  Nem féltem többé, tõle s magamtól, megbékéltem a szeretéssel, amely oly
elevenné tett, mint semmi más, elszabadultam a rabságból, ahová hajdan bezártam
magam, s bár még nem tudtam, hová leszek ezután, mámorított a kitörés.
  Vis Major hátához simultam, testem követte teste vonalát, bõröm beitta
melegét, szívem a lapockáját kalapálta. Szerettem. És ujjongtam, hogy szeretni
tudok, szerethetek.
  Nincs más ezen kívül, ami ennyit adhat s mindent elvehet, ragyogás ez,
nélküle színtelen voltam s lennék.
  Torkomra buggyant egy vers, s a költõ, aki nyelven és szíven egyaránt beszél,
elmondta nekem, miért volt oly nehéz a kezdet.

  Gyere,
  közel, közelebb,
  még közelebb, kérlek, még, még,
  egészen közel, tapadóan-egészen!
  - Én akarlak eltaszítani.*

  Errõl szólt minden eddigi csatánk. Feküdtem, hozzá simulva, tudván: a
háborúnak vége. Mégis tompa fájdalom lüktetett mellemen.


  Amikor felébredtem, a Nap már nem ült a szobán, a kiürült égbolt tiszta,
hûvös kékje ragyogott rám. Felültem.
  Vis Major észrevétlenül aludt. Néztem õt, s többé nem akartam a keresztnevén
szólítani, amelyet azért hagyott el, mert idegenek maradtak egymásnak. Ujjammal
végigsimítottam a szemöldökén, megcsókoltam a vállát, és lesurrantam az ágyról.
  Azután csak kóboroltam az éledõ kertben, a mellemet nyomó tompa fájdalommal,
mígnem rájöttem, hogy tudom, mi következik, rendelkezésemre áll majd' minden
adat.
  Mariano nem Mariano többé, s itt nemsokára elszabadul a pokol. Fertõ City
felbolydul rövidesen, és számos úriember futkosni kezd, mint terráriumában a
táncoló egér. A senki kis informátor, aki lepöccintette a hegyrõl a hógolyót,
elment már, és a senki pórzsaru sem tehet egyebet, félre kell ugrania a
száguldó lavina elöl.
  Álltam az ég alatt, az ózonseb sütött rám, gonosz sugarak nyilaztak át rajta,
s legott szakítottam dédelgetett tervemmel: Derina Regényével; másikat írok,
fenébe a harmóniával, szeretéssel, életörömmel és más hülyeségekkel!
  Ha Vis Major elmegy - mert elmegy - valami borzalmasat fogok írni.
  Lássuk csak. Az emberiség még elhaldokolgat egy kicsit. A szörnyû
füstjeinkkel, szereinkkel mérgezett, ártó sugarakkal bombázott bolygó nem hal
meg, hanem átszervezi az életet, kiiktatja az embert, mint egykoron a mamutot,
azután újjáéledve talán megint kockázatos kísérletbe kezd, valamiféle -
értelmesnek hitt - teremtményekkel.
  Az Apokalipszis csupán az ember vége.
  Ekkor megláttam, hogy a pierisz-bokrot elborították a krémszín virágok; a
bókoló harangok fürtjei gyengéden hajoltak az örökzöld levelek fölé; a dérbabér
pirosas bimbói is kipattantak, didergõ poszméhek kószáltak az egymáshoz simuló,
illatos virágszirmokon.
  A kerti csap mellett, egy tócsa szélén, dermedt béka melengette a vérét, a
nyugvó Naptól kérvén elegendõ hõerõt ahhoz, hogy búvóhelyére vánszoroghasson.
  Felvettem a vacogó állatot, két tenyerem között dajkáltam, s amikor
eleresztettem, kezem melegétõl feléledve elügetett, és biztonságba ásta magát
egy jókora kõ alatt. Belenyugodtam, hogy nagyjából ilyesmi történik az emberi
lényekkel is, ha felsüt bennük a Nap.
  Megint meglepett a szomorúság, de az éledõ reménnyel találta szemközt magát,
s amikor azt súgta: elmegy; a remény ráfelelt: visszajön, ha nem félsz a
varázsszót kimondani.
  A házban ténferegtem. óriási kelyhû virágok meredtek az arcomba, s láttuk
rögtön: õk a szebbek. Leültem köztük az építõmester rajzfüzetével.
  Különös álomvilág képeire nyitottam. Mennyboltot szurkáló, kecses tornyok;
szilánk-karcsú, hosszú körmû nõk; hasadt izmú, szõkéllõ héroszok; repülõ
sárkányok, beszélõ tekintetû lovak, lobogó köntösû mágusok kevergõztek pincék,
padlások, villák terveinek skicceivel. Hosszan elidõztem egy kupolás
üvegpalotánál, melynek falain átsárgállott a fény, átfestve a kõmedencében
ringó kék vizet, a fölötte ívelõ fahídon széttárt ujjú pálmalevelek
hajladoztak, összehajoló lombok között fergeteges virágok bomlottak.
  A röpképtelen ember bárhová eljuthat a képzeletén, és többet - mert másként -
lát, mint a legpöpecebb ûrszonda.
  A rajzolómester keresztülnézett egy falon, vagy jégtáblán, esetleg kék vízen,
és fagyott vonású lányt pillantott meg mögötte. A lány úgy ült trónusán, mint a
végtelen várakozás. Körülötte elszórt játékszerek hevertek, hajában kék masni
konyult, szemére hosszú pillák lankadtak, szájszélei elbiggyedtek, nyakán
fekete bársonyszalag kígyózott.
  A lány hosszú ruhát viselt, mell alatt húzott, fodros, rózsálló csodácskát,
épp olyat, amilyet minden kislányra felhúz az anyja, legalább egyszer: "Na,
igazán, csak addig kell kibírnod, amíg a bácsi lefényképez, mert olyan szép
vagy, olyan babás. Jó kislány légy, mosolyogj szépen, kérlek, hogy mosolyogj,
ha bõgsz, piros lesz a szemed, és nem kapsz tortát".
  Talán a ruha különössége fogott meg? A csepertyûnek készült öltözék szinte
illetlenül hatott a nagylányon.
  Visszalapoztam egyet, az üvegpalotához, amely nem is volt igazi palota, csak
egy fedett kert, vízmedencével, fahíddal. A színei tették valóságon-túlivá. De
hát ez az eleven színek képessége. Derina üvegfalai is kedvükre bûbájoskodtak a
fényekkel, ha szeszélyük úgy diktálta, akár szivárványt, délibábot is tudtak
játszani.
  A lámpához vittem a füzetet, összefogtam a két lapot, és átnéztem rajtuk.
Ilyképpen az üveges kertbe varázsoltam a trónuson ülõ lányt.
  A borostyánosan sárgálló üvegfal és a lányt körülölelõ közeg - jég? víz? -
kéje egybeolvadt óceánzölddé vált.
  Ölembe vettem a telefonkönyvet, majd a Roll-ügynökséget tárcsáztam. Doktor
Swannként mutatkoztam be, s a telefonkönyvvel a kezemben nem volt nehéz
folytatnom a hazudozást. Azt állítottam, hogy a tekintélyes vagyonú és igen
igényes Samuelson család ügyvédjeként érdeklõdöm az eladó Ballerini-villa után.
  Azonnal a fõnök irodájába kapcsoltak, és Roll úr hûvösen azt mondta:
  - Csodálkozom az Ön értesülésén, doktor Swann. A Ballerini-villa nem eladó.
  - Samuelson úr, a megbízóm, nem szokott kalandokba bocsátkozni - feleltem
fagyosan. - Ha õ így értesült, akkor...
  Roll a szavamba vágott. Ezzel egyidejûleg bizonyára elõrántotta sátorlapnyi
zsebkendõjét, és leitatta a verejtéket a homlokáról.
  - Bocsásson meg, az imént alighanem tévesen fogalmaztam. Valóban szóba
került, hogy Ballerini úr megbíz bennünket a villa eladásával kapcsolatos
teendõkkel, ám bizonyos kegyeleti okból meggondolta magát, és a lánya nevére
íratta a tulajdonát. Boldoggá tenne, ha megismerhetném önt személyesen is.
Bizonyára ajánlhatnék hasonló stílusú, igényes ingatlanokat.
  - Attól tartok, Samuelson úr nem ok nélkül gondolt az említett ingatlanra. A
Ballerini-villa rendelkezik néhány olyan jellegzetességgel, amelyeket a
Samuelson család vonzónak talált.
  - Lássuk csak - habogott Roll. Lázas lapozgatás neszeit hallottam.
- Tekintélyes ingatlan, beállt parkkal, úszómedence a szabadban és télikert,
úgyszintén úszómedencével felszerelve, nyári lak a kertben, igen, azt hiszem,
tudnék hasonlót ajánlani.
  - Közlöm Samuelson úrral - feleltem. - Ha megbízóm érdeklõdése így is
fennáll, hívni fogom.
  Fütyörészve a fõzõlaborba siettem. Derékon ragadtam három mit sem sejtõ,
uborkavékony cukkinit, és felaprítottam õket. Néhány csepp olivaolaj, fél
citrom, egy csipet gyümölcscukor, tengeri só és szurokfû hozzáadásával ehetõvé
tettem a salátát, majd nagyot néztem: mit mûvelek?!
  Ekkor már késõ volt, sörben és szójamártásban párolódtak a
pulykamell-szeletek és puhult a zöldséges rizs. Tovább fütyörésztem.
  Vis Major már-már ruganyos léptekkel érkezett a toronyszobából, két vállát
csaknem egyformán tartotta. Morzsányi toka sem látszott a szeme alatt, s dús
szemöldöke sem formázta a fejtetõn álló V-t. Kisimult a pasas.
  Hozzám lépett, felkapott, és felültetett a pultra, ám sikoltva ugrottam a
nyakába a jéghideg márványról.
  - Sütit is csinálsz? - kérdezte körbeszimatolva. Megpróbált lefejteni
magáról, majd belátva, hogy nem megy, megszorította a derekamat.
  - Süti nem lesz - nyögtem.
  - Helyes, akkor nem veszem magamhoz a metélõfegyvereimet.
  A fülébe súgtam valamit. Lehet, hogy nem hallotta, lehet, hogy nem hitte.
Letett egy székre.
  - Beszélnünk kell - mondta komoran.
  - Szeretlek - feleltem.
  - Ne hajigálózz rendhagyó igékkel.
  - Nem rendhagyó, és nem is hagy rendet. Mindent felborít. De aztán minden a
helyére kerül, csak máshová. Szeretlek. Fenekestõl felforgatta az életemet.
Majdnem elpusztultam tõle való féltemben. Azután csaknem abba haltam bele, hogy
milyen gyönyörû. Szeretlek. Sosem hittem volna, hogy egyszerre élni kezdek, és
íme, csoda történt velem. Szeretlek. Téged szeretlek, Vis Major. Mit akartál
mondani? Hoppá, mielõtt belekezdenél, szeretném, ha ma éjjel megint
összeesküdnél egy picit Bambival, úgyképp, mint tegnap, amikor bekelepcéztétek
Horace-éket. Csak egy óra nyugira lesz szükségünk, nem többre. Esetleg egy-két
zseblámpára, valami enyhe robbanószerre. Ja, és persze fegyverre. Nem is, azt
hiszem elég lesz a szokásos hónaljtoki készültség. Jut eszembe! Szeretlek. Ja,
és kérdeznék valamit. Ne felelj, ha nem akarsz, de azért jobban tennéd, ha
mégis felelnél, különben perforál az oldalam. Mindent elmondtál, sármosan, csak
egy parányi momentumot felejtettél ki ebbõl a te összeesküvésedbõl Marianóval.
Mégpedig azt a picinységet, hogy ki az, aki nem akkora nímand, mint te, és a
nímandságot nem szakmailag, emberileg, se nem szexuálisan avagy férfilag értem,
mert az imént felsoroltakban egyszerûen verhetetlen vagy, hanem úgy értem, hogy
hierarchiailag nem nímand. Ki az, aki Mariano elrejtését szervezte, pénzt,
okmányokat tudott szerezni? Ki az, aki ebben a lemez-játékban elviszi végül a
balhét, és ha túléli, puszit, lufit, kitüntit is kap?! Ki õ? Különben
másvalamit nem kell elmondanod. Tudom, hogy elmész, ha robban a bomba. Menj el,
Vis Major, tartsd távol magad a villanófényektõl, a riporterhordáktól, nem
szereted te a dicsõséget, azt kedveled, ha békén hagynak, ha elmolyozhatsz a
gengsztereiddel. Menj el Vis Major, fújd ki magad, gondold végig, mi történt
veled, döntsd el, mit akarsz. De gyere vissza, és újságold el, miként
határoztál. Újságold el, gondoltál-e rám, hiányoltál-e, érezted-e ott a
fenében, hogy valaki vár téged. Most ne ígérj semmit; egyszerûen csak tedd meg.
Aztán, ha megjössz, lefújod rólam a port, póktalanítasz, és megmondod, mert
akkor már biztosan tudni fogod: neked is szükséged van-e rám. Most ne felelj,
mert mostani válaszod hosszú lenne, körmondatos és elkedvetlenítõ. Engedd, hogy
még ragyoghassak, élvezzem a veledlétet; az áradó, áldott-szép érzést, hogy
szeretlek. Csak egyet árulj el: ki õ?
  Vis Major eléggé elképedtnek látszott. Hosszan nézett rám, és esküdni mertem
volna: engem látott.
  Azután felfigyelt valami láthatatlanra a pulton, és vadászni kezdett rá.
Körme hegyével kapargatta, ujjbegyével dörgölgette, de a láthatatlan ott
maradt; ott lehetett a helye.
  Közben persze különféle gondolatok jöttek-mentek a fejében, amelyeket
rendszereznie kellett; némelyik teljesen újszerûen hatott rá. Vacakolta a
láthatatlant, idõnyerés céljából. Zavaroszlatás céljából.
  Elfordultam, megvizsgáltam a rizst, és óvatlanul beleejtettem egy
könnycseppet.
  Vis Major nem vette észre. Nem, mert megilletõdött, és azon fáradozott, hogy
elrejtse.
  Végre megszólalt.
  - Még nem árulhatom el, ki segített Marianónak. Egyébként sem jelentene
semmit.
  - Tényleg nem - hagytam rá.
  Hiszen igaza volt. Különben is, hamarosan megtudom, ország-világgal együtt.
  Nem tehettem róla, mióta hírét vettem, hogy mai napság nem kelendõ a líra,
folyton verssorok járkáltak a fejemben.

  s ha addig élek
  is: inkább engem hagyj el,
  mint magad, Kedves!  *


  És mert a gondolat szíven ütött, fennhangon is elmondtam.
  Azután megvacsoráztunk. Szótlanul. Úgyszólván szótlanul.
  Vis Major egyszercsak megkérdezte:
  - Mit jelentsen az, hogy enyhe robbanószer?
  Villámcsapásként sújtott rám a felismerés.
  Felugrottam az asztaltól.
  - Nem jég, nem víz, nem üveg! Tükör! Egyszerûen tükör! Tudom! Semmit nem kell
keresgélni! Homlokegyenest oda megyünk!
  - Kyra Eleison - nyögte a szamuráj. - Mi ütött beléd?
  - Ütött?! Hasított! A szikra! Isteni!
  Nyolcvan kilométeres sebességgel száguldottam el a rajzfüzetig, s vittem Vis
Major elé.
  - Tessék. Itt van.
  Udvariasan végigpergette a lapokat.
  - Láttam már. Négyszázszor is.
  - És? - kérdeztem, magasra felvont szemöldökkel
  - Semmi - felelte.
  - Azt mondtad, szeretnéd, ha megnézném. Nos: megnéztem.
  - És te látod - bólintott.
  Ezt is szerettem benne. Nyugodtan hülyének nézhetett volna. Ehelyett
értékelte a parafenoméniámat.
  Befejeztük a lakomát. Megvesztegettük magunkat egy-egy pohár száraz
pezsgõvel.
  - Mire iszunk? - kérdezte.
  Elmosolyodtam.
  - A boldogságomra.
  Felemelte a poharát.
  - A boldogságodra - mondta komolyan, tiszta szemmel.
  Koccintottunk.


  Beértünk az irodába, Vis Major a telefonra vetette magát. Úgy vettem ki a
szavaiból, hogy a garázsistákkal vitatkozik, akik bizonyára felrótták neki,
hogy mostanában túl sok szélvédõt, karosszériát amortizál.
  Végül persze neki adtak igazat, úgyhogy a szamuráj a kávéjához láthatott. A
könyökénél lapító készülék megszólalt, s õ harciasan nyúlt a kagylóért.
Elmorogta a nevét, majd gyorsan rám pillantott, azután sorban mindenkire,
olykor hüm-hümmentett.
  Blick lépett mellém, szégyenlõs vigyorral fekete arcán.
  - Tudom én, miért örülök, hogy látlak. Kíváncsi vagyok a véleményedre. A
feleségem szülinapjára vettem egy gyûrût. Szerinted jól választottam?
  A tenyerére tette az ezüst ékszert, s elém tartotta. Szakértõen
megszemléztem.
  - Nem túl jó a csicsája. Nem volt másféle csicsával?
  - Efféle csicsákkal szokta szeretni - felelte Blick.
  - Akkor gyönyörû - bólintottam.
  Vis Major befejezte a beszélgetést. Talpra szökkent, a gallérjába töltötte a
kávé maradékát, majd marokra kapta a bõrdzsekit, és lesodorta vele a csészét.
  - Jó - mondtam. - Én vezetek.
  - Abból sosem lett happy end - dünnyögte. De nem ellenkezett.
  Azután róttuk a roadot. Az új kocsi csörgött néhol, fõleg a motorban. A
kipufogóval sem lehetett rendben minden, mert szörnyhörgésétõl nemigen
hallottuk a saját gondolatainkat sem; sorra nyíltak az ablakok mögöttünk, és a
kamaszlányok feljebb húzták a szoknyájukat, ha közeledni hallottak.
  Amikor egy hivatásszeretõ motoros zsaru utánunk repesztett, és mindenáron
bírságot akart kiróni ránk, visszakanyarodtunk a garázshoz.
  Kövérded pacák elé toppantunk. A léggömbszerû férfiú egy kopott, tintafoltos,
gépolajtól síkos íróasztal fölött tornyosult, és gombócot evett szalvétából;
mákosat, prézliset. Ezért aztán mák és prézli borította a hasán domborodó
szerelõjakót.
  - Valami rendes járgány kéne - nyitott Vis Major.
  A garázs ura két ujjal felcsippentette a soron következõ gombócot, és
benyomta az arcába.
  - Nincs - mondta teli fejjel, enyhén bugyborékolva.
  - Olyan, amelyiknek sértetlen a kipufogója? - tárgyalt tovább a szamuráj.
  A dundi ember ujjvillái újabb rettegõ gombócot tömtek a végbe. Mákosat.
  - Nincs - csámcsogta.
  - Olyan, ami nem nulláról nullára gyorsul?
  - Nincs - csicsogta a pacák, a következõ gombóccal a szájában. Prézlissel.
  Vis Major összekulcsolta a két kezét. Eszelõs fényekkel a szemében térdre
ereszkedett.
  - Autó! Autó! Autó! - sírdogálta.
  Az agyrém-szerû ember véget vetett a soros gombócnak. Lekvár csöppent az
állára.
  - Nincs - mondta.
  Begorombultam. Átvettem a szót.
  - És tessék mondani: gombóc van?!
  Azután kifogástalan járgánnyal cirkáltunk Fertõ City utcáin. Aznap éjjel a
népek tisztelték, becsülték a törvényt.
  Vis Major beugrott egy nonstop fotószalonba, úgymond a karácsonyi képekért,
de nem mertem volna elhinni, hogy valóban a családi albumba szánja azt a lapos
csomagot, amit kijövetkor a zakója belsõ zsebében szállásolt el.
  Mentünk tovább. Egyszerre csak azt kérdezte, valami lapályos, szemetes,
világvégi helyen:
  - Hol vagyunk?
  Vállat vontam.
  Bólintott.
  - Régóta foglalkoztat a gondolat, hogy Eltévedési Maratonit kellene rendezni,
e szám természeténél fogva: csak nõknek. Aztán a bírák a versenyzõk keresésére
indulnának. Több nõt a busmanok közül hoznának vissza, néhányat Nepál
hegyeibõl, egyet-kettõt asztronauták szednének össze a Holdon. Holtbiztos, hogy
a gyõztest a Napról szállítanák haza.
  Megállítottam a kocsit egy düledezõ deszkapalánk elõtt, amelyen mesterien
kidolgozott, színes krétafirka díszlett.
  Nem iszol, nem dohányzol, nem lélegzel. Nem halsz meg rákban.
  Vis Major kilépett az enyészetbe. Nyomban térdig merült egy tócsába, azután
elbotlott egy gigászi konzervdobozban. Elment a palánk alatt, amely álságosan
fontolgatta: rádõljön-e vagy sem.
  Utánaindultam, ám amint kitettem a lábam a járgányból, orrfacsaró bûz rontott
rám. A bal elsõ kerék mellett régebben elhunyt állat teteme hevert. A néhai
macskából szinte csak a csapzott bunda maradt meg - s a bomlás irtózatos szaga.
Követtem a férfit, aki vonzott, még akkor is, ha némiképpen aberrált volt; mi
egyébbel magyarázhattam volna, hogy direkt a szeméttelepen szeret sétálni?!
  Megzavartunk egy kutyapárt. A kielégült szeretõk az ebfélék nehezen érthetõ
szokásához híven egymásnak háttal álltak, kissé feszélyezetten, arra várva,
hogy szenvedélyük lohadtával elszabadulhassanak egymástól.
  Vis Major empatikusan cigivel kínálta õket.
  A pasas belsõ zsebében lappangó borítékra gondolva elméláztam. Filmre
képzeltem a körülményeket. Fantáziám segítségével elszakadtam a szemétteleptõl,
a francia kártyalap-szerûen összeforrt ebektõl. Mozijelenetemben vadregényes
éjszakai helyszín bukkant fel: õsz hajú, bozontos aggastyán hevert egy takarón
a tûz mellett, és sûrû agónia közepette, elhaló hörgéssel presszionálta a Hõst:
"A Világ sorsa mostantól a te kezedben van". És a Hõs, aki, mint tudjuk, arról
ismerszik fel, hogy vakon mer, hiszen úgyis csak a karján és a lábán tud
megsebesülni, farokfelvágva küldetésbe indult.
  Említésbe hoztam a magánmozimat. Vis Major meghallgatott, és enyhébben sem
sértõdött meg. Hanem így szólt:
  - Sok év elõtt, amikor még felvettem az egyenruhát, bevetették a csoportomat
egy banda ellen, amely az isten háta mögött megszállt egy majort, az ott élõ
családot túszul ejtve. Mielõtt értünk küldtek volna, egy másik antiterrorista
osztag megkísérelte a fogolyszabadítást. A major közelébe sem jutottak,
rakétatalálat érte leszállni készülõ helikopterüket. Így aztán mi már nagyjából
sejtettük is, milyen fegyverzet áll velünk szemben. Nem untatlak a
részletekkel. Sikeresen végrehajtottuk az akciót. Ennek örömére meghívtak egy
fogadásra. Kikeményített, pengére vasalt, szép õrnagyi kosztümben feszítettem a
hadseregnyi magasabbnál magasabb rangú, félrészeg tiszt között, akiknek tompa
sejtelmük sem volt arról, mit ünnepelünk, ki vagyok én, viszont ízlett nekik a
whisky és a díszkúttól egyenesen bezsongtak, merthogy abban ezernyi tarka égõ
villogott, és szökött a víz, méteres habbal a tetején; minden buborék más és
más színû volt. Ahogy ott ténferegtem, büszkeség dagasztotta kebellel,
egyszerre arra lettem figyelmes, hogy egy tábornok szemináriumot tart a
kollégáinak, azt ecsetelgetve, miként lehet kijátszani a sajtó éberségét
egy-egy akciónál. A túszokra vigyázni kell, a sajtó túsz-érzékeny. Kommandós
viszont annyi van, mint égen a csillag, a jelentkezõk egymást verik agyon a
kapuban, hogy növeljék a bejutási esélyeiket, és való igaz: sokba kerül egy-egy
specialista kiképzése, de még mindig olcsóbb, mint a fõtiszti kar renoméja,
amelyre az elvetemült sajtó folyamatosan feni a fogát. Példaként felhozott egy
esetet, amelyben a megfigyelõk sejtették ugyan, hogy a terroristáknak kézi
vezérlésû rakétáik is vannak, de errõl meg kellett bizonyosodni, ugyebár.
Nosza, odaküldtek egy akció-osztagot. És az osztag elszállt, mint a füst,
helikopterestõl. A következtetés: tévedés kizárva, itten rakéták forognak fenn.
Azután azt is mondta még a tábornokom, idült bûnözõkre jellemzõ mosollyal: nem
minden emberélet egyenlõ értékû, megkülönböztetünk kisértékû emberéleteket és
drágább fajtájú emberéleteket. A drága emberélet arról ismerszik meg, hogy a
sajtó exponálja-e vagy sem. Ekkor elment mellettem egy pincér, zsúrkocsit tolva
maga elõtt. Eltávolítottam az alkalmazottat a kocsi fogantyújáról, felkaptam a
tábornokot, és a tálcára ültettem, nagyjából a bólés tál mértani középpontjába,
majd az egész kollekciót a szökõkútba segítettem a talpammal. Erre nekem jött
néhány önként jelentkezõ, némelyik pisztolyt is fogott rám. Õket is a medencébe
hajigáltam. Aztán letépdestem a paszományaimat, istrángjaimat, s a
megkopasztott zubbonyt is a vízbe dobtam. A tábornok közben partra kecmergett,
de még buborékokat eregetett. Tudattam vele, hogy leszereltem. Hogy mostantól
kezdve civil vagyok. Erre azt felelte, kék, piros és rózsaszínû buborékokkal az
orrában, a szájában: KI VAN RÚGVA! És kilátásba helyezett száz esztendõnyi
gályarabságot. Ezzel végezvén s meghívottak biztonságára felügyelõ osztagért
kiáltott, mivel a tisztecskéi még lubickoltak, mint a hattyúk. A biztonságiak
állig fegyverben odatrappoltak, és díszsorfalat álltak a kivonulásomhoz. Na, ne
hatódj meg, alighogy hazaértem, egy másik alakulat jött értem; hentesül
összevertek, bilincsben vittek el. Valahogy mégis megúsztam élve. A tábornokot
megkérték, fáradjon nyugállományba, engem pedig arra, hogy többé ne mutatkozzam
a sereg környékén. Hát így rúgtak ki az õrnagyságból.
  Az elhidegült ebek különváltak egymástól, és elügettek; csak egy füstölgõ
csikket hagytak hátra.
  Bambi értünk kiáltott, s egy lebujhoz küldött bennünket, mondván, hogy a
mentõsök is útban vannak. Izgatott felhangú eligazítást tartott a ránk váró
feladatról.
  A Mókázókhoz címzett mulatdában nézeteltérés robbant ki néhány ivócimbora
között, s a társaság egyik tagja halálra sértõdött, mert le-AIDS-esezték.
  A fickó elborult, eltört egy flaskát, és csapra verte az ereit. Igyekezett
minden útjába kerülõt beszennyezni a vérével, minek következtében a lebuj
közönsége fizetés nélkül távozott.
  Ezután a elsötétült elméjû pacák az utcára tántorgott, és ott folytatta
õrjöngését. Kirakatüvegeket zúzott be puszta kézzel, és azt üvöltözte, hogy õ
AIDS-es, megpróbálta összefogdosni az arra járókat.
  Pillanatnyilag úgy fest, mint egy defektes öntözõkanna, és senki nem mer
hozzányúlni, másként pedig aligha lehet hatástalanítani. Az esemény hírére
megjelent egyenruhások azon tanakodnak, hagyják-e elvérezni vagy lõjék le,
távcsöves puskával, higiénikus távolságból.
  Bambi még azt is hozzátette, hogy szerinte a helyzet kis mértékben sem
vicces.
  Vis Major ült a kormányhoz. Egy percen belül a helyszínen voltunk.
  Azután mi sem igen tudtunk mit kezdeni a fickóval. A negyven év körüli,
dagadt izmú, gólem termetû férfi mélyen kivágott tintakék atlétában, koptatott
szürke pamutmelegítõben zsongott az utcán. Testszerte vérzett. Félõ volt, hogy
sokáig húzza.
  A szamuráj megközelítette a pacákot, s lassan körözött körülötte. Csendesen
beszélt hozzá.
  A gólem kiabálva válaszolt, és megpróbálta eltalálni a vérével.
  Azt hittem, rosszat álmodom. Hittem abban, hogy perceken belül felébredek, és
kiderül: okos, szép világban élek, nincs ózonseb, nem fertõznek nyavalyák,
megszûnt az éhezés, kiveszett a téboly.
  Vis Major beszélt, beszélt.
  Rádöbbentem, hogy ébren vagyok; így kell élnem.
  Az ezer sebbõl vérzõ pasas megállt, azután leült a járda szélére. Erõsködött,
hogy soha nem nyúlt férfihoz. Csak nõket szeretett, számolatlanul. De most
megöli magát: elvérzik. És megöli a fél várost: a vérével.
  Vis Major azt felelte, hogy a HIV-vírus nem diszkriminál, bármilyen
szexualitású egyént megfertõz, ha erre alkalmat adnak neki. Azután megemlítette
a pasas sudár termetét, kirívó izomzatát, bivalyerejét; és ezzel összefüggésben
azt is, hogy a pozitív orvosi lelet még nem okvetlenül halotti bizonyítvány,
ekkora szervezettel még a vírusnak is meggyûlik a baja.
  Vis Major szövegelt, szövegelt; érvelt, hízelgett, és egyre közelebb ment a
pasashoz.
  Egyszercsak leült mellé, a járda szélére, és ekkor a férfi elsírta magát, de
kis híján én is.
  Egy szkafanderbe bújt mentõs - vagy egy elkószált asztronauta - becserkészte
õket. A nyöszörgõ pasas háta mögött döfésre emelte a kezében tartott
fecskendõt.
  A szamuráj egyetlen mozdulattal megállította. Mondott valamit az atlétának, s
amikor az bólintott, Vis Major engedélyt adott a szúrásra.


  Tovább cirkuláltunk Fertõ Cityben. Egyetlen pillantásra sem tévesztettem szem
elöl a szamurájt, mivel hevenyen gyanakodtam a dzsekijébe dugott borítékra.
Karácsonyi fotók?! Húsvét-tájt?!
  De Vis Major nem moccant el a kormány mögül, nem érezte sürgetõ szükségét
annak, hogy bármit is tegyen a csomagocskával. A szíve fölött hordozta, s
beérte ennyivel.
  Váratlanul azt javasoltam, hogy vegyünk magunkhoz némi lélekmelegítõt,
mondjuk: egy-egy jégkrém képében.
  Vis Major nem reagált.
  - Ballerini - emlékeztettem.
  Felrezzent, és gépiesen azt mondta:
  - Nagy kõ kéne a nyakába, és folyó víz.
  - Rachen Ballerini - sóhajtottam.
  Ekkor a mikrofonért nyúlt, és közölte Bambival, hogy kávéznánk.
  - Egészségetekre - hangzott a válasz.
  Vis Major gázt adott, és eltépett e legközelebbi fûszerüzletig.
  A bejárat felé siettünkben utolértünk egy aggastyánt. Az álmatlan férfiú két
mankóra támaszkodva, elszántan araszolt befelé. Elõreengedtük az ajtóban.
  A matuzsálem a kosártartó pulthoz lépett, és féltõ gonddal elhelyezte rajta a
mankóit, elõbb a jobbost, majd a balost.
  Ezután fülön fogott egy kosarat, és az üzlet belsejébe indult. Imbolygás
nélkül, fürgén lépkedett.
  Elképedésünkben egymás kezébe kapaszkodtunk.
  - Kelj fel, és járj - suttogta a szamuráj.
  Vettünk jégkrémet.
  Mire a nyalánkság elfogyott, a komor falakkal körbekerített
Ballerini-villához érkeztünk. A bejárattól távol, az északi oldalt lezáró hegy
tövében megálltunk.
  - Mit gondolsz...?- kérdeztem szorongón.
  - Nyomás - felelte.
  Zsebre vágtunk egy-egy elemlámpát. Nesztelenül becsuktuk magunk mögött a
kocsiajtót.
  Lélegzetemet visszafojtva bámultam a kõfal fölé magasodó télikert
holdfény-foncsorozta üvegkupoláját.
  Vis Major bátorítóan megszorította a kezemet, de maga sem hitte, hogy
kellõleg felbátorodtam; a számra hajolt, és fennkölten megcsókolt.
  Nekifutottunk, és fellendültünk a kerítés tetejére. Lehasaltunk egymással
szemközt. Hûvös borostyánlevelek simultak arcunk alá. Levetettük magunkat a
falról. Csaknem zajtalanul surrantunk elõre a nyirkos avaron.
  Kavicsos sétaúthoz érkeztünk. Az üvegcsarnok, akár egy hatalmas óceánjáró
hajó, amely éppen kibukkan egy szorosból, méltóságteljesen magasodott a
sziklafal elõtt.
  Átsurrantunk a ropogó kavicsokkal takart sétányon. Az ajtóhoz léptünk.
Akadálytalanul jutottunk az épületbe. Fülledt levegõt lélegeztünk be, párolgó
víz illata érzõdött.
  Egy percig mozdulatlanul álltunk. Hallgatóztunk; szemünket szoktattuk a
különös derengéshez. A csarnok közepén ringó víz, az üvegfalak és a kupola
játszi tükrözõdései már-már hajnali világosságot varázsoltak a kertre; nem e
világi, ködlõ, kékes hajnalét.
  Elindultunk. A talajt borító kéregzúzalék minden lépésünk alatt
megcsikordult. Sudár pálmafák álltak körülöttünk. A tartóoszlopokra tekeredõ
kúszónövények rémisztõ rendezetlenségben lógtak fölénk, egy-egy hajtásuk a
hajunkba kapott. Szíjas leveleikkel bókoló, daliás jukkák sorakoztak mögénk.
  Egy pengemerev, tûvégû levél felhorzsolta a nyakamat. Megszólalt bennem a
botanikus.
  Spanyol bajonett, mormoltam. E harcias jukka-féleség tõrhegyes levélvégei
számos konkvisztádor kedvét rontották el, esetenként örökre, a délibáb-Eldorádó
felé vezetõ hadiúton.
  Vis Major a medence széléhez lépett. A nyugodt víz beezüstözte az arcát; egy
pillanatig úgy tetszett, mintha Óz birodalmában járnánk. Az ívelõ fahíd közepén
álló dézsában kevély pálma díszlett, legyezõ-forma levelei széttárt pávafarokra
emlékeztettek.
  - Gyere! - súgtam.
  A sziklafalhoz simuló kertvégbe igyekeztem volna. A hatalmas tükör elé.
  A szamuráj a kezem után kapott.
  Ekkor már én is hallottam.
  Léptek csikordultak a csarnok földjét takaró kéregzúzalékon. Halk, óvatos
léptek. Különbözõ irányokból.
  Hegyeztem a fülemet. Talán csak macskák. Anyaállat a hancúrozó kölykökkel.
  Csakhogy a macskatalp nesztelen. És nincs az a felbõszült anyaállat, amely
kölykei védelmében csõre töltené a stukkerét!?
  A fémes csattanások hallatán hasra vetettük magunkat.
  - Hé! - durrant egy csúnya férfihang. - Be vagytok kerítve! Könnyebb lesz a
halálotok, ha megadjátok magatokat!
  - Neked?! - méltatlankodott a szamuráj. Váratlan lövéssel tett írásjelet a
mondat végére.
  Mire a gyors válasz megérkezett, a megcsobbanó víz elnyelte Vis Majort.
  A meglõtt pasas, egy pálma mögött, görcsösen kapaszkodott a levelekbe.
  Láttam imbolygó teste körvonalait. A pálmalevelek recsegve-ropogva
tiltakoztak az igénybevétel ellen, majd törzsükrõl leszakadva a hátára zuhanó
férfira lebbentek.
  Rádöbbentem, hogy nem heverhetek ítéletnapig a medence szélén; habár úgy
rémlett: ez a nap az ítéleté.
  Két alak rohant felém.
  A hídláb árnyékába kúsztam, és komolyan fontolóra vettem, hogy lelövöm
valamelyik fickót.
  Ekkor, az ég tudja, honnan, behemót pacák - vagy egy aktívan vadászó húsevõ
növény - ugrott a hátamra, könyökét a nyakamba döfte, öklével a csuklómra
sújtott, és máris fegyvertelennek mondhattam magam.
  Ha kínjaim kisebbek lettek volna, holtbiztosan eszméletemet vesztem, ám a
fájdalmak nem hagyták, hogy különváljak a tudatomtól.
  A pasas lehengeredett rólam, és a hajamnál fogva talpra segített.
  Az imént még közeledni látszó két alak felrohant mellettünk a hídra. A vizet
lesték, Vis Major felbukkanására számítva.
  A behemót a vesémbe mártotta a térdét. Elindultam elõtte. Ha nem kapaszkodik
a hajamba, összeestem volna. Így is két lépésenként elbotlottam a saját
lábamban.
  Gyanús volt, hogy rövidesen meghalok, részint azért, mert mindenütt fájtam,
másrészint azért, mert peregni kezdett elõttem az elmúlt élet.
  Lelkem vetítõvásznán megjelent ex-fõnököm, Bruce. Ledobta zubbonyát,
lecsatolta hónaljtokját, majd kihúzott egy stukkert a derékszíja alól is; a
harmadikat a csizmájával együtt vetette le. Elkerekedõ szemem láttán ekként
mentegetõzött: valahogy csupasznak érzem magam ezek nélkül.
  Akkor valami jéghidegen intellektuálisat feleltem. Most, utóiratként,
elismertem igazát.
  A jukkasor mellé érkeztünk. Minden lépés gyötrelem volt, úgy éreztem, eltört
a nyakam, és a behemót mindjárt tovább megy a fejemmel, én meg eldõlhetek
végre.
  Mozgolódás támadt mögöttünk. Csobbant a víz; hatalmasat, mélyet cuppantott.
Valaki gurgulázott, hörögve sikoltott; lövés dörrent.
  A behemót visszapördült. Elengedte a hajamat.
  Támaszomat veszítve egy jukka felé dõltem. A fájdalom fehér és rõtvörös
villámokat cikáztatott a koponyámban. Düh lobbant elmémre.
  Letéptem egy levelet a jukkáról. A tenyerembe simítottam, hüvelykujjammal
leszorítottam.
  A behemót a stukkere után vakarózott. Nem alaptalanul idegeskedett: Vis Major
a pribéktársait fojtogatta a medencében.
  Összeszedtem megmaradt erõmet, és a pasas hasába döftem a spanyol bajonettet.
  A behemót roggyantan visszapördült. Megmarkolta a testébe szaladt pengét.
  Kikaptam a stukkert a másik kezébõl.
  A pisztoly leesett a földre. Utána hajoltam.
  Ekkor a pasas mély sóhajjal rám omlott, és szikla-súlyos teste alá temetett.
  Mire kiszabadultam alóla, szentül hittem, hogy talpig õsz vagyok.
  A stukkert is veszni hagytam. Térdre tápászkodtam, majd keservesen lábra
álltam. Talpon maradási kísérleteim bizarr charleston-táncolásra emlékeztettek.
  A behemót megmozdult. Felemelte a fejét, a vállát, azután imbolyogva
feltérdelt.
  Olyan volt az arca, mint a telihold, iszonyú vicsor hasadt rajta, majd bénító
üvöltés szakadt fel a torkából, és már lendült is felém.
  Újabb levelet szakítottam.
  Rám meredt a szeme, amikor felfogta, mivel vittem testébe a pokoli kínt.
  Azután megrázta magát; maga volt a borzalom, a vadállati fenyegetés.
  Egy rém tartott felém, fájdalomtól sokszorozott erõvel.
  Viharsebesen közelgett. Akár egy iszonyatos tagló.
  Torkon döftem a spanyol bajonettel.
  Amint a kezemet visszahúztam, sarkon fordultam, és kétségbeesetten futásnak
eredtem.
  Elátkoztam Ballerini hibbant kertészét, aki gorombábbnál gorombább cserepes
növényekkel szegélyezte a télikerti sétautat. Kimeresztett tüskéjû euforbiák
meredeztek elõttem, ruhámba kapdosva, bõrömbe hasítva. Változatos
agavé-gyûjteményen rohantam keresztül; akár egy aknamezõn. Dárdahegyû, karmos
levélvégû, alattomos gyilkosok kuporodtak a lábam alá. Borulékony
agyagcserepeken gázoltam át, érzésem szerint vészesen közeledve a teljes
tébolyuláshoz, a sikoltozós, végsõ összeroppanáshoz.
  Vis Major a hídon hajladozott, egy gigászi termetû Ballerini-pribék ostroma
alatt. A fénykorán túljutott, korlátját vesztett hidacska is hajladozni
látszott.
  Figyelmetlenségem jutalmául hirtelen a lábam elõtt termett egy gránitkorsó,
és felbuktatott. Esküdni mertem volna, hogy addig nõtt ki a földbõl, amíg egy
pillanatra félrenéztem.
  Hasra vágódtam az aknamezõ szélén. Arcom vészesen közeledett egy cserépnyi,
angyalian ártatlannak látszó agavé-rózsához.
  Megtartottam a fejemet! Úgy örültem a sikernek, miként szeretõ szüleim
örülhettek ennek csecsemõkoromban.
  Ekkor két cipõorr nyomult a látóterembe.
  Barátságtalan, fémes csattanást hallottam.
  Haza akartam menni. Azonnal haza! Egyenesen le a pincébe, szembefordulni a
fallal, és álló hétig sikoltozni!
  - Kelj fel! - mondta egy ráspolyos hang. - Kelj fel, ha nem szeretnél fekve
megdögölni!
  Nem hullamindegy?! A pozitúra?!
  Felemeltem a fejemet. Sötétszürke nadrágszáron siklott a pillantásom, egyre
feljebb. Derékszíj, öklömnyi fémcsattal. A csaton kiterjesztett szárnyú kobra.
Micsoda?! Hasig nyitott farmering, domború mellkas, vízhordó vállak, cölöpnyak.
Imbolygó bójafej. Töklámpás vigyor.
  Azután a stukkerre meredtem.
  Intettem, hogy felkelek.
  Érzékeltettem, hogy nehézségeim támadtak tápászkodás közben.
  Támadtak is, a hibbant kertész helyenként túl alapos munkát végzett. Kitéptem
egy cserepet a földbõl.
  És a cölöpnyakú pasashoz vágtam az agavét.
  Ezernyi tigriskarom mart az arcába.
  A pribék sikoltva hátratántorodott.
  Ujjai szétnyíltak.
  Elkaptam a pisztolyt.
  Futásnak eredtem.
  A cölöpnyakú üvöltve utánam nyúlt. Belecsimpaszkodott a hajamba, és a földre
rántott.
  A vállam fölött, vaktában lõttem hátra.
  Hanyatt estem. Láttam, hogy vérzõ vállal felém dõl.
  Elgurultam elõle. Elnyúlt, hason.
  Tarkón csaptam a fegyverrel.
  Meg sem kottyant neki.
  Feltérdelt, és a sérült válla felõli karjával irtózatosan szájon vágott.
  Újra lõttem.
  Nem mozdult többé.
  Szörnyû robajjal leomlott a híd.
  A szamuráj széles ívben a vízbe vetette magát.
  A pribék kapaszkodni próbált. A korlát után tapogatott, ám a korlát már nem
létezett.
  Ekkor a pasas elrugaszkodott.
  Fejhosszal gyõzött a pálma elõtt. Mire rádöbbent, hogy elõreengedhette volna
a növényt, a mázsás dézsa letaglózta.
  Körülnéztem.
  Vis Major a partra úszott. Egymásnak dõltünk, olyképpen, ahogy a katonák
gúlába rakják a flintáikat. Õ csöpögött.
  - Hogy vagy? - kérdeztem.
  - Megkérem Bebermeyert, hogy tetováljon rám koporsófedelet. Hát te?
  - Idegi alapon rohadtul. Hányan lehettek?
  - Nem tudtam összeszámlálni õket. Állandóan kavarogtak. Némelyik többször
fordult. És most?
  - A tükör - emlékeztettem.
  - Jobb, ha nem nézel bele.
  - Összetörjük.
  Kéz a kézben a tükörfal felé indultunk. Felváltva húztuk a lábunkat. Hol
balra sántítottunk, hol jobbra.
  Ekkor két felületesen kezelt pribék iramodott utánunk, fõként vak, semmint
bátor rohamra.
  A tükör közelében jártunk.
  Vis Major megfordult, jelezve, hogy kész felvenni velük a harcot.
  Az atléták felgyorsultak.
  A szamuráj félreszökkent, s így elrobogtak mellette.
  Vis Major utánuk kapott, és a hajukba markolva összeütötte a fejüket.
  A két faltörõ kos iszonyú lendülettel áthatolt a tükrön.
  A tükörfal megreccsent és leomlott.
  Ugyanez történt a mögötte álló vastag üveglappal is.
  Amikor a robaj elhalt, s nem záporozott több üvegcserép, felpillantottunk.
  Az utolsó szilánk elhulltával a hegybe vájt szobában automatikusan
felgyulladt a lámpa, akár a hûtõszekrényben, amikor rányitják az ajtót.
  Sarki hideg áradt felénk. A télikerti levegõvel találkozva párává
gomolyodott.
  Fagyasztókamra elõtt álltunk.
  Az üvegcsarnok félhomályához képest a gyengén megvilágított szoba fényes
kirakatnak tetszett.
  Játszószerek hevertek a földön, zúzmarás, hízó jéggel bevont fajátékok,
babák, mackók.
  Hullott szõrû hintaló állt a trónus mellett.
  Rachen Ballerini ült a trónszéken, rózsás színû, mell alatt húzott, fodros
ruhában, lehunyt szemmel, nyakán fekete bársonyszalaggal, fagyosan.
  A befalazott leányszobában lógó, gyásztüllel takart fotókra és az építõmester
rajzára gondoltam.
  Borzongva álltam a dermesztõ párában.
  Hallottam, hogy a szamuráj Bambival beszél.
  - Megtaláltuk Rachen Ballerinit a régi villa télikertjében. Küldd a
helyszínelõ stábot. És végy egy mély lélegzetet, azután tárcsázd fel
Lasalandrát, akár a legszebb álmából. Kérd, hogy azonnal induljon.
  Bambi, bár éles eszû nõ volt, hitetlenül kérdezte:
  - Meghalt?
  - Ki tudja, mióta: egy fagyasztókamrában ül, nyakán széles, fekete szalaggal,
és csaknem bizonyos, hogy a szalag alatt drámai apukája ujjnyomait találjuk.
  Amíg a stábra vártunk, alig több, mint tíz percet, Vis Major rádión
elbeszélgetett Blickékkel, majd belépett a jeges padlójú kamrába. Nyirkos
ruhája fehér füstöt eregetett a hidegben.
  Körüljárta a lányt.
  Mire Lasalandra megérkezett, fényárban úszott a télikert; a kollégák
összeszedegették a pribékek porhüvelyeit.
  A zsarufõnök sápadtan állt a bizarr díszlet elõtt.
  - Érte megyek - közölte a szamuráj.
  - Tegye meg - bólintott Lasalandra. - Kétszáz embert is összeriadóztathat. Ha
nem találják a palotájában, keressék tovább a lebujaiban, a kuplerájaiban.
Nézzenek be az Isten háta mögé is!
  Vis Major a belsõ zsebébe nyúlt, kivette az ázott borítékot, és átadta
Lasalandrának.
  - Belül száraz - mondta. - Vigyázzon magára, uram.
  - Látom még?
  - Viszlát - felelte a szamuráj.


  A kocsiban nagyon kért: értessem már meg vele, mi bírta arra Ballerinit, hogy
ilyen végtisztességet adjon a lányának!?
  Pszichológushoz küldtem a problémájával. Majd az mindent megmagyaráz,
megokol, értelmez.
  Hirtelen a fejemhez kaptam.
  - De hiszen magától Ballerinitõl is megkérdezhetnéd! Hozzá megyünk, nemde!?!
  Rám pillantott, s elrémültem arcától. Azt olvastam le róla, hogy nem kíván
szót váltani a kuplerájossal. Mélységesen mély gyûlöletet olvastam ki a
szemébõl.
  - Igazad volt - mondta. - Mindenben, amit a paliról összehordtál. Nem
alacsony tandíjért, de megtanultam, hogy figyeljek az ösztöneidre.
  Kifelé tartottunk a városból. Utunkat fenyõerdõ szegélyezte.
  - Mindjárt találkozunk Blickékkel - tájékoztatott, s szokatlan
közlékenységével egészen elképesztett. - A parkolóban várnak ránk néhány
jobbféle fegyverrel.
  - Nincs szükségem stukkerre - közöltem.
  Megemlítettem a spanyol bajonettet.
  Vis Major elismerõen füttyentett.
  - Nahát, te botanikailag kész nindzsa vagy! Most talán összeeszkábálhatnál
néhány fúvócsövet.
  - Cikizel? Ne cikizz, mert észrevétlenül eltehetlek láb alól! Sosem tudhatod,
mit hozok be a kertbõl, mibõl fõzöm ételedet. A legszebb, legkedvesebb virágos
növények magjából egy-kettõ is elég. Soha, senki nem tudná bebizonyítani a
bûnösségemet! Ha mondjuk magadra, haragítanál azzal, hogy fenemód jól érzed
magad, javasolnám, hogy süssünk szalonnát. Magam faragnám neked a nyársat.
Ennyi elég is lenne. Ha arról a nyársról szalonnáznál, utána sokáig nem látnék
letörölhetetlen vigyort az arcodon. Egy csomó közkedvelt növény megérdemelné,
hogy csak receptre adják ki a patikában.
  - Talán elõadásokat tarthatnál az Elégedetlen Asszonyok Klubjában. Esetleg
ötleteket szállíthatnál valami krimiírónak. Arról nem beszélve, hogy
fegyverviselési engedélyt követelnék tõled télikert-látogatáshoz.
  - Te beszélsz?! Speciális munkaruhát kellene kiharcolnod a szakszervezettõl.
Neked direkt vízhatlan cucc járna. Búvárruhában kéne munkába indulnod.
Tündérien el tudlak képzelni, amint ötvenkettes békatalpakon becsattogsz egy
lebujba, és teljes komolysággal rendet teszel.
  Begördültünk az útszéli parkolóba.
  Blickék már vártak ránk. Feltûnõen merevnek láttam a négy férfiarcot. Nem
valószínû, hogy plasztikáztatták a ráncaikat. Inkább feszültek lehettek.
  - Elhoztunk mindent, amit kértél - újságolta Blick, az elfojtott
izgatottságtól olyan halkan, hogy csaknem fuvolázott a hangja. - Beszélgettünk
Sidney-ékkel. Szeretnénk veled menni.
  - Nem - felelte a szamuráj. - Ez két-kamikázés balhé. Kyrát úgysem tudom
visszatartani. Lehet, hogy simán végzünk.
  - Lehet, hogy nem - kockáztatta meg Titus. Szõkesége szinte fluoreszkált.
  - Lehet, hogy nem - hagyta rá Vis Major. - Gyertek utánunk, maradjatok a
közelünkben. Ha szükség lesz rátok, szólni fogok.
  - Ha lesz mivel - morogtam. Pompásan emlékeztem a Ballerini-killer ökörláncos
taktikájára: elsõ lépésként a CB-rádiót semlegesítette, s csak azután kezdett
volna a humán tényezõk kiküszöböléséhez.
  Ryan felpattintotta kocsijuk csomagtartófedelét. Birokra kelt egy
nagyobbacska kofferrel. Sidney a segítségére sietett.
  - A hátsó ülésre tegyétek, hogy kéznél legyen - kérte Vis Major, Blickék
csomagtartójában régészkedve.
  Megdobott egy golyóálló dresszel.
  - Vedd fel - parancsolta.
  Az arcába nevettem.
  - Esõ után köpönyeg.
  - Lesz még zivatar - jövendölte.
  Ryanék sérv-esélyesen vonszolták az ólmos ládikót a járgányunk felé. Amikor
betuszkolták a hátsó ülésre, meglett a sérvük, mi több, rögtön ki is záródott.
  Felöltöttem a nyakig csukott kombidresszt. Utálkozva ráhúztam a nadrágot,
kabátot.
  A szamuráj észrevette fintoraimat.
  - Pierre Cardinnal kellett volna terveztetni, tudom én. Majd közbenjárok. A
nõi zsaruk mélyen dekoltált modellt kapnak, leheletnyi vállpánttal, esetleg egy
kis diszkrét zsabóval. A bugyirészen szó sem lehet ilyen durva vaskosságról.
Csak egy keskeny szalag fusson elõl-hátul.
  - Mit szólnál a popsin egy kis masnihoz? - kérdezte Blick töprengõn. - Nem,
inkább csipke legyen! Egy sor halványzöld csipke. Elhalna a lélegzetünk!
  - Hiába élcelõdtök! - pattogtam. - Hátulgombolós korom óta nem volt ilyen
kényelmetlen viseletem.
  - A praktikus oldala felöl nézzed - ajánlotta Blick. - Páncélnapozótok
ellátja az életfontosságú szervek védelmét: szív, tüdõ, máj, zsigerek,
elsõdleges nemi jelleg. A fejetekre meg vigyázzatok!
  A kocsi felé indultunk.
  Blickék felszisszentek mögöttünk.
  - Mit kívánjunk? - sóhajtotta Ryan, felindulástól fojtogatottan. Új porcogó
lehetett még, nem tudta, hogy illetlent kérdez.
  - Boldog új évet - felelte Vis Major.
  Elsöpörtünk.
  A szamuráj megparancsolta, hogy nyissam fel a koffert, és vegyem szemügyre a
tartalmát.
  Megtettem, majd megkérdeztem:
  - Irak? Szomália? Szerbia? Falkland-szigetek?
  - Csak ide megyünk, a kuplerájoshoz - legyintett.
  Összeturkáltam a géppisztolyokat, kézigránátokat, tartalék tárakat,
hajítópengéket.
  - Nem találom - sóhajtottam.
  - Mit?
  - Nincs páncéltörõnk! Nincs felfújható helikopterünk! Hol a tengeralattjáró?
  - Elsüllyedt. Láttál már ilyesmit?
  - Harminchatszor is megnéztem a Gyalog galopp-ot. Teljesen tudom, hogyan kell
használni a Szent Kézigránátot.
  Õ is ismerhette a filmet, mert kegyeskedett elmosolyogni magát.
  - Ellenségünk megdöglend - idézte. - És most fordítsuk komolyra a szót.
  - Jó: szeretlek.
  - Dolgoztál már Uzival?
  - Még nem dolgoztam, de már lõttem vele. Késhajigálásban is régi cirkuszista
vagyok.
  - Szuper.
  Letértünk a fényvisszaverõ táblákkal ellátott, biztonságos, kedves közútról.
Zúzott kõvel borított erdei ösvényen gurultunk.
  Táblák siettek felénk, kétfelõl, mindkettõn azonos szöveg állott, vicsorító,
vörös festékkel: MAGÁNÚT.
  Ezután sorompó toppant elénk, arra az esetre, ha véletlenül nem akartuk volna
komolyan venni a magántulajdon szentségét.
  A sorompó elröpült.
  Aszfaltozott úton suhantunk tovább. Fák magasodtak körénk, vastag törzsû,
idõsödõ mamutfenyõk, ezüstkék Atlasz-cédrusok, selyemfenyõk. Néhány
királyi-szép, terebélyes emeletekbõl álló libanoni cédrust is láttam.
  - Ez Ballerinié?! - nyögtem.
  - Megvette - bólintott Vis Major.
  - Ez az erdõ nem magától nõtt ide - mondtam. - Ezek válogatott fák!
  - És e szépséges erdõ mélyén, válogatott kastélyban él mindkettõnk kedvence,
talpig gyászban. Válogatott meseautók állnak rendelkezésére, válogatott
hóhérlegények ügyelnek testi épségére. Tedd a kezem ügyébe az AR-15-öt.
  Megkapta, amit kért, s ekkor felfogtam végre, hogy nem nászútra indultunk.
  Vártam, mikor bukkan elénk a kastély. Várhattam, csak az erdõ sûrûsödött
körülöttünk.
  Átrobogtunk a patak fölött; rágyönyörködtem a hídkorlát pillangós mintáira.
Gondoltam, közeledünk.
  Kisvártatva újabb patak keresztezte utunkat, ennek hídja fölött pagoda-szerû
kupola ívelt, tartóoszlopain rózsavesszõk csimpaszkodtak.
  Azután az út kiöblösödött, díszkutas térbe torkollt, ám a kastély továbbra
sem mutatkozott.
  Viharsebesen közeledtünk a díszkúthoz. Féltem, hogy a szamuráj nem döntött
még, melyik irányt válassza az útelágazásnál. Lecsúsztam az ülésen, és
kitámasztottam a lábamat.
  Ez mentette meg a fejemet.
  Reflektorfények lobbantak szembõl, és mellettünk, a fák alatt is.
Géppisztolysorozat kaszabolt a szélvédõre.
  Vis Major berántotta a kéziféket, és beletaposott a gázba. A kocsi
megpördült, néhány pillanatig habozott, felboruljon-e, majd négy kerékre
döccent, és tovább loholt visszafelé.
  Ültem az ölemben csörgõ üvegtörmelékkel, dermedten.
  Elõttünk is kocsi-falanx sorakozott! Kinõtt a földbõl. Két-két autó egymással
szemközt, tripla sorban; a fák alól gördültek elõ, hogy eltorlaszolják utunkat.
  A benne ülõknek még nem volt idejük kimenekülni a járgányokból.
  Talán komolyan azt hitték, hogy megállunk.
  Golyózáporral serkentettek erre.
  - Vigyázz! - sziszegte a szamuráj.
  Elvetettük magunkat az ülésen.
  Viharos sebességgel rontottunk a falanxnak, és sikerült; a bõsz tempójú kocsi
félresodorta az egymás felé fordult karosszériákat.
  Csattogás, recsegés kísérte röptünket, fegyverugatás társult hozzá, fejemben
a vér dübörgése.
  Vis Major nem vesztegette az idejét. A fogaival tépte ki a biztosítószögeket
az ölében tárolt kézigránátokból. Nyomta a gázt, kormányozni próbálta a kocsit,
és fél kézzel gránátokat hajigált hátra.
  Robbanások szaggatták mögöttünk az aszfaltot, fekete füst gomolygott a falanx
közepében.
  Feltérdeltem az ülésen, két kézzel markolva az Uzit.
  Senki nem akart utánunk jönni.
  Nem hát, mert éppen elegen voltak elõttünk.
  A pagoda-tetõs hídnál várt ránk a következõ torlasz.
  A szamuráj félrerántotta a kormányt, és berobogtunk a fák közé.
  Kanyarodás közben megeresztettem egy sorozatot a kocsi-falanx felé.
  Golyófordultával megkaptam a választ.
  A lövedékek ijesztõen kopogtak mellettem az ajtón, majd elpattogtak a fenébe.
  A fák között semmiféle út nem kanyargott; pionírok lettünk.
  Titáni fatörzsek között krosszoztunk, szélvészsebesen, ide-oda dülöngélve,
rázkódva.
  Motorosok vágtattak utánunk, szinte könnyedén.
  Egy fekete szkafanderes alak fürgén megközelített minket, már-már felugrott a
csomagtartófedélre. Jobbjában láncot lóbált.
  - Hülyék ezek?! - nyögtem.
  Meghúztam a ravaszt.
  A lánc az antennánkra tekeredett.
  Himbálózva püfölte a fémet.
  A motor felmordult és elmaradt mögöttünk.
  Vis Major elkapta a mikrofont. A rádió mûködött.
  - Hol vagytok? - kérdezte Blicket.
  - A magánút mellett lapítunk Rengeteg kocsi söpör ám elfelé. Mit tegyünk?
  - Maradjatok ott. Mifelénk szinte minden rendben.
  - Hülye vagy te?! - sikoltottam. - Mi van rendben?!
  Reflektorok hasították mögöttünk a sötétséget. A hídtól indult kocsiraj
nyomult utánunk.
  A másik motoros behozta lemaradását. Szilaj vágtában közeledett.
  Vis Major gyorsított.
  A motoros is ezt tette. Meglóbálta a láncot.
  A szamuráj a fékre lépett.
  A sötét szkafanderes alakot katapultálta az ütközés.
  Magasra pattant, akár egy labda, majd bukfencezve-pörögve ereszkedni kezdett.
  Elfutottunk alóla.
  Jobbra kanyarodtunk a fák alatt; a motorházfedél zörögve lifegett elõttünk,
szakadt lökhárítónk bokrokat kaszált le.
  A fák távolodtak egymástól. Gyalogösvényen vagy lovas útvonalon jártunk.
  Ballerini hóhérlegényei ezerrel üldöztek bennünket. Teljesen
elkedvetlenedtem.
  Azután feljajdultam, mert a reflektorok fénykörei óriásira tátott pofát
villantottak elénk. A járgány szélsebesen nyomult felé.
  A szörnypofa kõhíd lehetett. Híd: odafenn.
  Ám mi odalenn jártunk. Láttam a habos vizet a nyálkás falak tövében.
  Vis Major elvéthette a pedált: gázt adott. Azután a vállamért nyúlt, és
lerántott. Összeborultunk az ülésen.
  A kõszörny mennyezete a kocsitetõnek rontott.
  Olyan hangot hallottam, aminõt még sosem, és nem csoda, ha nem kerestem a
találkozást e hanggal: iszonyú, csontvelõ-karistoló, éles sikollyal gyûrõdött
össze és szakadt le a tetõ.
  Zománc potyogott a hajamra, fémdarabok mállottak rám.
  Az abroncsok elmerültek a vízben.
  A motor sivítva pörgött, kínlódott.
  És gyõzött: járgányunk átkapaszkodott a medren; a ki-kipörgõ kerekek magasra
nyomták, habosra túrták a vizet.
  Hatalmasat fürdõztünk; mintha kabriolettel mentünk volna gépi mosatásra.
  Vis Major leállította a kocsit az alagút túlodalán.
  - Ugorj! - mondta.
  Ugrottam. Nem üres kézzel, magammal cipeltem az Uzit és néhány kézigránátot
is.
  A válogatott pribékek nem jöttek utánunk. Leálltak járgányaikkal az alagút
elõtt. Egyikük izgatott talkie-walkie-zásba fogott. Néhány fickó átmerészkedett
a vízen.
  Semmit nem láttam, legfeljebb egy-két apróbb nesz ütötte meg a fülemet.
  Fél percen belül kiderült: amit neszezésként érzékeltem, a merész pasasok
veszte volt.
  Vis Major hirtelen mellettem termett, megragadta a kezemet. Átsurrantunk a
patakon.
  A killerek a fák között kószálva átjárót kerestek a víz fölött.
  Elõvettek cirkuszista emlékeim.
  Amikor csend lett köröskörül, a leparkolt kocsikhoz siettünk. A szamuráj
finnyálta az általam választott modellt.
  Bevágódtunk egy táltos Mazdába. Pillanatig sem tolakodtam, hogy szívesen
vezetnék.
  Vis Major megfordította a kocsit, és visszafelé krosszozott a fák között.
Ültem csendesen, ölemben a megfogyatkozott arzenállal.
  Egy pillanatra a jó étkû emberre gondoltam a garázsból; látni véltem, milyen
lesz a feje - amúgy csordultig gombóccal -, midõn megjelenünk elõtte, és
áthatóan célozgatni kezdünk: valami kocsiféle kellene nekünk, szerfelett.
  Nem okozott problémát, hogy az eldobott járgányban maradt a rádió. A Mazdában
is találtunk mûködõ modellt, és - minõ véletlen!? - a hullámhosszt sem kellett
váltogatni.
  Vis Major eltársalgott Bambival. Addig is fél kézzel vezetett, s én
eltakartam a szememet; fecsejükbõl csak az igekötõket értettem, bár azokat se
mindig.
  - Most mi lesz? - kérdeztem, amikor a szamuráj befejezte.
  - Bemegyünk a házba.
  - Rémlik még az a háromszáz autó a térnél?
  - Persze. Ne izgulj, elmentek már. Blick mondta, nem emlékszel?! Õk is jönnek
nemsokára.
  - Kik? - firtattam sötéten.
  - Blickék - sóhajtotta.
  - Figyelj, kommandós. Itt minket vártak, mégpedig tudván tudva, hogy
kettecskén jövünk. Mellesleg vedd megtiszteltetésnek, hogy hatalmas erõket
vonultattak fel ellenünk. Mibõl gondolod, hogy Ballerini még nem pattant meg,
akár léghajóval is?!
  Kiértünk az aszfaltútra. A kastély irányába kanyarodtunk.
  - Amint hírét veszi, hogy megszabadult tõlünk, útnak indul. Felfújja a
helikopterét, vízre löki a tengeralattjáróját, vagy páncélautóba pattan.
  - Aha - bólintottam. - Minket még üldöznek! - sikítottam hozzá.
  Szélsebes járgányok süvítettek felénk szembõl.
  Vis Major elvigyorodott.
  A kocsik lóerõhalálában elsuhantak mellettünk.
  - Most mi van? - nyögtem. - Már nem kellünk nekik?
  - Marhára menekülnek - felelte a szamuráj a rosszféle mosolyával. - A fõnökük
halott. Máris szaglik.
  - Ugye szó szerint vehetem?!
  - Hamarosan - bólintott.
  A torlaszhoz érkeztünk. A ronccsá lett, kiégett kocsikat kerülgetve, néhol a
fák között cikáztunk tovább. Az útelágazásnál jobbra kanyarodtunk.
  Fák ölelésébe vont kastély emelkedett elénk, baracksárga, soktornyos, kecses
épület. Az utat kísérõ lámpasor a bejárathoz vezetett minket.
  Elhagytuk a Mazdát, felsiettünk a lépcsõkön.
  A korlát mellõl öltönyös, komor melák ugrott elénk.
  Arra sem volt ideje, hogy maga elé rántsa a nyakában lógó géppisztolyt.
  Vis Major talpába ütközve megnyekkent, és elhúzott félmagasan.
  Berontottunk az épületbe. Teremtett lelket sem láttunk az aulában. Újabb
lépcsõsor tornyosult elénk.
  Éberen lépkedtem, akár nemrég a pincében, ajtóról ajtóra; miként a
gyakorlatokon, midõn sosem tudhattam, mikor, merrõl pattan elém az ellenfél.
  Felértünk.
  Benyitottunk egy hatalmasan díszes ajtón.
  Tágas szobában találtuk magunkat. Szemközt, a két földig érõ ablak között
baldachinos ágy magasodott, jobbkézrõl díszesen faragott, aranyozott keretbe
foglalt tükör uralta a falat, közepén ovális asztalka ácsorgott törékeny
gidalábakon, barokk székek karéjában.
  Az egyik széken Ballerini felsége ült.
  Úgy meredt ránk, mintha réges-régen tartana a kastélyban kóborló
szellemektõl; s végre, sok-sok átizzadt éjszaka, padlónyikorgás, lánccsörgés,
huhogás után találkozott volna a rettegett fehérleples lelkekkel; úgy nézett
ránk, mint aki megbizonyosodott végre: nem félt hiába.
  Nem szólt semmit, arca mindent elmondott. Iszonyat, fájdalom vonaglott
vonásain. Elsírta magát.
  Az asztalra borult. Szikár háta meggörbült, a tarkójára tûzött apró kontyból
kibomlott egy õszes tincs.
  A padlóig érõ tükörbe néztem, és belefeledkeztem. Öltözékemben aligha
mehettem kéregetni: ki ad alamizsnát egy kövérkés koldusnak?! Eszembe jutott a
lõálló napozó, mint kövérítõ tényezõ.
  Kissé ferdén állt a fejem. Errõl eszembe jutott egy nemrégi pofozkodás.
  Azután a báli készülõdés, a sárkányok hercegkisasszonya a tükör mögött, a
sárkánybõrbõl varrott ruhában táncoló Derina, Peter karján.
  És a halott lány.
  Vis Major után kaptam.
  A szamuráj olyannyira meglepõdött, hogy hagyta magát lerántani. A földre
tepertem a pasast.
  Abban a pillanatban, amikor géppisztolysorozat vetette szét a tükröt.
  Vis Major elgurult mellõlem, szinte nyomban feltérdelt, s kezében felugatott
az AR-15-ös.
  Az asszonyhoz kúsztam.
  Ballerini felesége a földön feküdt. Halántékán apró seb kereklett, vér
szivárgott a száján, fülén. Kialudt szemében könnycseppek csillantak.
  A szamuráj felállt. Belépett a tükör mögötti gardróbszobába.
  Ballerini a földön ült.
  Jobb karját a hasához szorította, a másik kezével mindhiába nyújtózkodott
elejtett fegyvere után.
  Vis Major elrúgta elõle a géppisztolyt. Ledobta az AR-t.
  Ballerini hátrafelé csúszkált a padlószõnyegen. Mellette rendezett sorokban
elegáns ruhák lógtak vállfáikon. Azokba kapaszkodott, s ahogy talpával
taszigálta magát, végigrákolt a ruhasoron, öltönyök, selyemszoknyák, ropogósra
vasalt ingek, letépett vállfák záporoztak a vállára.
  Ballerini elért a szoba túlsó végére.
  A szamuráj megállt fölötte. Lehajolt, elvette a kezét a hasáról.
Félreszökkent a feléje lövellõ vér útjából.
  - Szevasz - mondta. - Ebbe belehalsz. Rövid leszek, mert nem húzod sokáig.
Megtaláltam a lányodat. Rachen szép lány volt. Szép, mint akármelyik fiatal
lány. Mosti ízlés szerinti tökéletes, szilfid alakkal; igazi csontmodell. Annyi
gyereket gyûrhettél magad alá, amennyivel csak elbírtál. Soha egyikük sem
tiltakozott, annyira féltek tõled. De a saját lányod ellenkezett. Ahhoz
szoktattad. Te nevelted úgy, hogy önálló akarata legyen. Mikor tûnt fel, hogy
elernyedt, nem, hánykolja magát, eltûr magán: nem él már?!
  - Rohadj meg - sziszegte Ballerini. - Szégyenbe hoztál. Százszor mondtam
neked: a családom szent...
  - És éltetek így, a klasszikus klisé szerint: Don Keresztapa és Donna
Keresztanya. Nyugodtak lehettetek: Rachen holttestét felravataloztátok, a
családi szentség nem sértõdött. Mindenki elhitte, hogy gyászoltok, hiszen
gyászoltatok is. Csak akkor csengett nagyon hamisan a hangod, amikor kérted,
követelted, hogy kerítsék elõ a lányodat.
  - A családom... - hörögte Ballerini opálosodó tekintettel.
  - A családod köszöni, jól van. Csak az imént lõtted agyon a feleségedet. A
lányod jégszobor.
  - Megmondtam neki, hogy ne féljen, a saját apjától nem lehet gyereke,
mondtam, mondtam, és nem felelt... Szépen gondoskodtunk róla, anyu megvarrta
neki a legszebb ruháját, az dukált a kis hercegnõnek... Alszik a baba, apu,
anyu vigyáz rá, psszt...
  - Jézusom! - nyögte a szamuráj.
  Ballerini tágra nyílt szemmel eldõlt a fal mellett. Begörbített ujjvégei
meg-megrándultak, lábfeje megvonaglott.
  Azután mozdulatlanná csendesedett.


  Kifelé menet Blickékbe ütköztünk.
  Ryan szaporán vetette magára a kereszteket, mindegyik után csókot dobott, és
meglehetõsen megkönnyebbülten vigyorgott, hogy élve lát viszont bennünket.
  Szirénázó kocsikkal egyenruhások érkeztek. Az utolsóként begördülõ járgányból
Arnon Emett ugrott elõ; lekapta a tányérsapkát, és tenyerével fényesre
dörzsölte szép, nyersszín koponyáját.
  Odaléptem hozzá, s ezúttal könnyen jött, amit nem tudtam megtenni a bálon.
Homlokon csókoltam apámat.
  Beültünk az adoptált Mazdába.
  Vis Major beszámolt Bambinak.
  Bambi sem maradt adósa.
  - Hallottad, mi történt? Lasalandra összetrombitált egy rakás fejest, plusz a
Korrupció-ellenes Csoportot, meg még a sajtót is, és most fergetegesen áll a
balhé. Sajtótájékoztató hajnali háromkor! Senkit nem fog érdekelni a
Ballerini-ügy.
  - Nem baj - felelte a szamuráj. - Semmi szépség nincs benne.
  - Jól vagy drágaságom? A szíved a helyén, azt régtõl tudom. Hát a májad? A
veséd?
  - Egyben vagyunk; Kyra is. De szívesen levennénk a páncélt, mert még
aláfülledünk.
  - Tõlem nyugodtan vetkõzhettek, kávézhattok. Értve, oké?
  - Szia Bambi.
  A szamuráj visszatette a mikrofont. Gázt adott, cigit kért. Leeresztett
ablakokkal süvítettünk. Túl gyorsan nem mehettünk, az egyre élénkebb szembejövõ
forgalom miatt.
  - Gyûlnek - sóhajtotta.
  Nem szóltam semmit, a lõálló cucc levedlésével veszõdtem, kabátujjakba,
nadrágszárakba és a biztonsági övbe gabalyodva, szorosabban, akár egy
kalodában.


  A bambuszkerítés elõtt lefékezte a kocsit. Kiszálltunk, a kapuig kísért.
  - Fürödj meg, aludd ki magad. Gondolj rám, ha akarsz.
  - Erre mérget vehetsz - biztosítottam. - Gondolok rád, mindig, mindenütt. Ha
bátrabb volnál, bekísérnél.
  - Ha még bátrabb volnék, maradnék is. Az sem kis merészség, hogy szeretlek.
  - Szevasz, szamuráj - feleltem.
  Felágaskodtam. Lehajolt.
  Hosszan csókoltuk egymást, összeölelkezve; lehunyt szemembõl könny
szivárgott.
  Két tenyerét a hátamra csúsztatta, aztán felemelt, és forgott velem, s
reméltem, hogy e szédület végén a házba táncolunk; de más is megörült:
gumiabroncsok visítottak a saroknál, és felbõgött egy kocsimotor.
  Lövések dörrentek; Vis Major összerándult, és a földre bukott velem. Mire
leértünk, kivette a stukkert a kabátja alól, felugrott, és elfutott egy
sötétkék villanás után.
  Fölöttem körbe-körbe forgott az égbolt, egyre kékebb és kékebb lett, azután
fényes ezüsttányérrá vált, golyók pengtek rajta, lüktetõen fájt a fejem, s
valami nyálkás langyosság kúszott az oldalamon.


  Felnyitottam a szememet; a bambuszredõny rései közt rám sárgállott a nappal.
  Átgördültem a hasamra; enyhe fájdalom nyilallt a csípõmbe, akkora csak,
mintha megkarmoltak volna. A nagyobbik nyilallás a fejemben jelentkezett, ettõl
felnyögtem.
  Lépteket hallottam sajgó koponyámban. Vagy a szobában.
  - Huhhh - mondta egy ismerõs hang. Azután berregett is egy kicsit, és
rájöttem, hogy ez csak Blick lehet.
  Visszafordultam a hátamra.
  - Ne pörögj már, mint egy búgócsiga. Vis Major azt mondta, piszkosul
odaverted a fejedet, amikor az a genya Schwarz rátok lõtt.
  - Kimitcsinált? - kérdeztem, s mintha öklömnyi kavicsokkal lett volna tele a
szám. Vagy gombócokkal. Mákossal, prézlissel. Brrr.
  Blick leült mellém. Szép, sötét írisze körül hajszálerek rajzolata látszott.
Olyan fehéren ragyogtak a fogai, akár a csempék a fürdõszoba falán.
  - Schwarznak végképp elment az esze, és megpróbálta lelõni Vis Majort. Ami
majdnem sikerült is, mert hiszen mély búcsúzkodásban talált benneteket. Szegény
jó, néhai Schwarz nem számolt azzal, hogy Ballerinitõl jövet még viselitek a
páncélozást, illetve te nem viselted, majd meg is nézheted magad, ha elmegyek,
de elõtte vegyél be két marék nyugtatót.
  - Schwarz? - nyöszörögtem. A memóriám iparkodott, de még odáig sem jutott el,
hogy önmagammal azonosítsam.
  - Uramisten, csak néhány óra telt el, és máris ennyire elgyöpösödött az
agyad?! Nyílik-e már a gyermekláncfû?
  Blick hirtelen elkomorult. Megérintette a homlokomat.
  Csokoládészínû kézfeje és rózsálló tenyere volt.
  Megfogtam a kezét. Forgattam, nézegettem.
  - Édesem - mondta Blick. - Néger vagyok.
  - Szép is vagy te - feleltem.
  - Szóval Schwarz hátba lõtte Vis Majort, a másik golyó a te jobb
csípõcsontodból kanyarított ki egy darabot. Ne izgulj, Bebermeyer egy zseni.
  - Nem!
  Már láttam is magam, tetõtõl talpig cipzárokkal borítva. Fenemód sikkes
leszek: ott jövök ki a bõrömbõl, ahol csak akarok. Felöltöm, lehajítom, akár
egy kezeslábast.
  - De - bólintott Blick. - Zseni. Feküdj nyugodtan, enyhébb agyrázkódásod is
van, az eséstõl. Most eltépek, tudod, ma tartjuk a feleségem szülinapját.
Délután Ryan hoz valami kaját. A tea itt ácsorog melletted, a telefont
üzenetrögzítõre kapcsoltam, a fürdõszobát balra találod. Újságot is hoztam.
  A takaróra dobta a lapot.
  Azonnal szemen ütött a kövér szalagcím: VIS MAJOR.
  A fotókon Rachen Ballerini ült a trónusán.
  - Vis Major? - kérdeztem.
  Blick a homlokára csapott; álnok vigyor futott szét az arcán, egyik fülétõl a
másikig.
  - Jó, hogy említetted! Majdnem kiment a fejembõl. Vis Major üzent valamit.
Mit is?
  A párna alá nyúltam.
  - Ne kotorássz! - szólt rám. - Elraktam a stukkert a naftalinba. Vis Major
azt üzeni, hogy imádni fogsz velem dolgozni. Nem dicsekvésképpen mondom, de õ
is imádott. Ám, mielõtt még túlzottan megszoknál, fogadd el a gondolatot, hogy
újra vele kell dolgoznod. Szóval, ennyi. Ja, és hûtsd be a pezsgõt, nemsokára,
mert a múltkor csak félig ittátok ki. Hát ezt üzeni.
  Blick elment, és még a kapuig sem érhetett, mire lefejtettem a csípõmre
ragasztott flastromot, és megnéztem a nyilalló sebet összefogó, kecses masnira
kötött öltéseket.
  Bebermeyer nem cipzárral kedveskedett nekem.
  Lemásztam az ágyról, balra fordultam, és a fürdõszobába értem. Tükör kellett
a tetováció elolvasásához. A tükör elõtt helyükre fordultak a betûk, s kissé a
világ is; a pasas, aki vonzott, nem volt méltatlan hozzám.

  s ha addig élek
  is: inkább engem hagyj el,
  mint magad, Kedves!
